---
title: Colloquia Familiaria - Colloquium Vīcēsimum Quīntum
subtitle: Convīvium Profānum
type: Colloquium
author: Erasmus
topic: Secular Banquet, Rhetoric, Grammar
difficulty: Advanced
sequence: "025"
character_count: 8
permalink: /erasmus/colloquia-familiaria-colloquium-25/
---

<!DOCTYPE html>

<head>
    <title>{{page.title}}</title>
    <meta name="viewport" content="width=device-width, initial-scale=1.0" />
    <link rel="icon" type="image/x-icon" href="/images/favicon.ico" />
    <link rel="stylesheet" href="/style-reading.css" />
    <link rel="stylesheet" href="/style-common.css" />
    <link rel="stylesheet" href="/w3.css" />
</head>

<body>
    <div class="w3-top">
        <div class="w3-bar w3-black">
            <a href="/" class="w3-bar-item w3-button w3-mobile"><b>Colloquia Latina</b></a>
            <a href="{{ site.baseurl }}/{{ page.author | downcase | replace: ' ', '-' }}/"
                class="w3-bar-item w3-button w3-mobile">{{ page.author }}</a>
            <div class="w3-bar-item w3-mobile w3-center"><i>{{ page.title }}</i></div>
        </div>
    </div>
    <div style="height: 3em"></div>

    <div class="main-content">
        <h1>{{page.title}}</h1>
        <h3>{{page.subtitle}}</h3>

        <div class="characters">
            Persōnae:<br>
            Chrīstiānus, Augustīnus, Erasmus, Petrus, Mīdās, Theodōrīcus, Dromō, Convīvae, Puellae
        </div>

        <div class="line-container" id="Christianus.1">
            <div class="line-character">
                Chrīstiānus
            </div>
            Salvē multum, iūcundissime Augustīne.
        </div>

        <div class="line-container" id="Augustinus.2">
            <div class="line-character">
                Augustinus
            </div>
            Salvē tantundem, mī hūmānissime Chrīstiāne. Fēlīx sit tibi huius diēī exortus. Prosper sit tibi hīc diēs. Quid tandem agitur?
        </div>

        <div class="line-container" id="Christianus.3">
            <div class="line-character">
                Chrīstiānus
            </div>
            Suāviter, ut nunc rēs nostrae sunt. Et cupiō omnia, quae vīs.
        </div>

        <div class="line-container" id="Augustinus.4">
            <div class="line-character">
                Augustinus
            </div>
            Meritō tē amō. Amō tē. Amandus es. Benignē dīcis. Cōmis es. Habeō grātiam.
        </div>

        <h4>Īrāscor tibi, formula</h4>

        <div class="line-container" id="Christianus.5">
            <div class="line-character">
                Chrīstiānus
            </div>
            At ego nōnnihil tibi succēnseō. At ego tibi subirāscor. Vērum ego tibi sum subirātus. Atquī ego sum in tē stomachōsior. Atquī nōnnihil est, vel habeō, quod tibi succēnseam.
        </div>

        <h4>Quā dē causā? formula</h4>

        <div class="line-container" id="Augustinus.6">
            <div class="line-character">
                Augustinus
            </div>
            Quidnam est istud, obsecro? Quid ita? Quam ob rem tandem, ōro? Quid admīsī sceleris? Quid commeruī? Prōmereor bona, aut laudem: commereor mala, aut poenam: illud in bonam, hoc in malam partem sūmitur. Dēmeremur eum, quem nōbīs beneficiō reddimus obnoxium.
        </div>

        <h4>Quia nōn cūrās mē</h4>

        <div class="line-container" id="Christianus.7">
            <div class="line-character">
                Chrīstiānus
            </div>
            Quod nūlla meī tibi cūra sit. Quod nihil nōs respicis. Quod tam rārō nōs revīsās. Quod nihil nōs cūrēs. Quod mē plānē neglegis. Quod nostrī cūram vidēris abiēcisse.
        </div>

        <div class="line-container" id="Augustinus.8">
            <div class="line-character">
                Augustinus
            </div>
            At nihil est causae, cūr succēnseās. At praeter meritum meum. At immeritō succēnsēs. Neque enim meā culpā accidit, quod tē rārius vīsam. Dabis veniam occupātiōnibus meīs, per quās mihi nōn licet totiēns, quotiēns cupiō, tē revīsere.
        </div>

        <div class="line-container" id="Christianus.9">
            <div class="line-character">
                Chrīstiānus
            </div>
            Ita dēmum tibi ignōscam, sī hodiē apud mē coenēs. Eā condiciōne pūrgātus mihi eris, sī vesperī ad coenam veniās.
        </div>

        <div class="line-container" id="Augustinus.10">
            <div class="line-character">
                Augustinus
            </div>
            Haud inīquās pācis lēgēs praescrībis, Chrīstiāne; quāre haud invītus faciam. Equidem faciam volēns. Istud quidem fēcerō perlubenter. Haud gravātē faciam. Hīc sānē nōn mē praebēbō difficilem. Nihil hāc rē fēcerō libentius. Animō faciam lubentī.
        </div>

        <div class="line-container" id="Christianus.11">
            <div class="line-character">
                Chrīstiānus
            </div>
            Laudō tuam facilitātem, et hāc in rē, et in cēterīs omnibus.
        </div>

        <div class="line-container" id="Augustinus.12">
            <div class="line-character">
                Augustinus
            </div>
            Sīc soleō amīcīs obsequī, praesertim nōn inīqua petentibus. Rīdiculum: an tū mē recūsātūrum putābās oblātum, quod ultrō etiam erat rogandum?
        </div>

        <h4>Nē fallās mē, formula</h4>

        <div class="line-container" id="Christianus.13">
            <div class="line-character">
                Chrīstiānus
            </div>
            Age, at cavē nē mē dēlūseris. Cavē fallās. Cavē spem frūstrā foveam. Cavē lūseris exspectantem. Cavē mihi verba dederis. Vidē nē mē frūstrā habeās. Vidē nē mē vānā spē lactēs.
        </div>

        <div class="line-container" id="Augustinus.14">
            <div class="line-character">
                Augustinus
            </div>
            Nihil opus iūreiūrandō. In cēterīs, in aliīs time perfidiam, hāc in rē nōn fallam. Sed heus tū, cavē quicquam parāveris praeter quotīdiāna: meā causā diem fēstum nōlō.<a href="#footnote.1"><sup>(1)</sup></a> Scīs mē convīvam minimē edācem, bibācem multō minus. Nōstī enim mē convīvam nōn multī cibī, sed iocī plūrimī.
        </div>

        <div class="line-container" id="Christianus.15">
            <div class="line-character">
                Chrīstiānus
            </div>
            Cūrābitur dīligenter. Ego tē Pӯthagōricā coenā<a href="#footnote.2"><sup>(2)</sup></a> excipiam, aut fortasse frūgāliōre.
        </div>

        <div class="line-container" id="Augustinus.16">
            <div class="line-character">
                Augustinus
            </div>
            Immō Diogenicā, sī mē dēlectāre volēs.
        </div>

        <div class="line-container" id="Christianus.17">
            <div class="line-character">
                Chrīstiānus
            </div>
            Certē Platōnicā coenā tē excipiam, in quā multum sit litterātārum fābulārum, cibī minimum, cuius voluptās dūret etiam in posterum diem: aliōquī, quī prōlixē fuerit acceptus, fortassis eō diē suāviter afficitur, sed postrīdiē dolet caput, crūdus est stomachus. Apud Platōnem quī coenābat, ūnam voluptātem capiēbat ex apparātū facilī, fābulīsque philosophicīs: alteram postrīdiē, quod nec capitis gravedinem, nec stomachī crūditātem sentīret. Ita prandēbat etiam suāviter ex condīmentō coenae prīdiānae.
        </div>

        <div class="line-container" id="Augustinus.18">
            <div class="line-character">
                Augustinus
            </div>
            Placet, fiat ut monēs.
        </div>

        <div class="line-container" id="Christianus.19">
            <div class="line-character">
                Chrīstiānus
            </div>
            Tū vidē omnēs cūrās tuās, ac rūgās etiam istās domī relinquās. Hūc praeter nūgās et rīsum nihil adferās, et, ut inquit Iuvenālis:

Prōtinus ante meum, quicquid dolet, exue līmen
        </div>

        <div class="line-container" id="Augustinus.20">
            <div class="line-character">
                Augustinus
            </div>
            Quid? litterās mēcum venīre nōn vīs? Mūsās meās mēcum addūcam, nisī quid aliter cēnsēs.
        </div>

        <div class="line-container" id="Christianus.21">
            <div class="line-character">
                Chrīstiānus
            </div>
            Tetricās Mūsās ūnā cum negōtiīs domī claudās. Blandās Camoenās omnēs, deinde salēs tuōs, dicteria, scommata, facētiās, lepōrēs, rīdicula omnia tēcum addūcitō.
        </div>

        <div class="line-container" id="Augustinus.22">
            <div class="line-character">
                Augustinus
            </div>
            Ita fiet. Exporrigēmus frontem. Bellōs homunciōnēs agēmus. Rīdēbimus affatim. Cūrābimus cutem.<a href="#footnote.3"><sup>(3)</sup></a> Indulgēbimus geniō. Geniāliter coenābimus. Epicūreōs agēmus. Bonum vultum faciēmus, et erimus bonī sociī; inēlegantium ēlegantiae sunt, quī suam habent linguam sibi peculiārem.
        </div>

        <div class="line-container" id="Christianus.23">
            <div class="line-character">
                Chrīstiānus
            </div>
            Quō nunc properās?
        </div>

        <div class="line-container" id="Augustinus.24">
            <div class="line-character">
                Augustinus
            </div>
            Ad generum meum.
        </div>

        <div class="line-container" id="Christianus.25">
            <div class="line-character">
                Chrīstiānus
            </div>
            Quid illūc? Quid eō? Quid illō?
        </div>

        <div class="line-container" id="Augustinus.26">
            <div class="line-character">
                Augustinus
            </div>
            Audiō, nesciō quid turbae inter eōs nātum, ut redigam eōs in grātiam, ut redūcam in concordiam, ut pācem inter eōs compōnam.
        </div>

        <div class="line-container" id="Christianus.27">
            <div class="line-character">
                Chrīstiānus
            </div>
            Benignē facis, quamquam nihil tē opus esse arbitror. Nam ipsī inter sē melius hoc bellum composuerint.
        </div>

        <div class="line-container" id="Augustinus.28">
            <div class="line-character">
                Augustinus
            </div>
            Fortassis et indūtiae iam indictae sunt; noctū dē pācis lēgibus agētur. Sed numquid mē aliud vīs?
        </div>

        <div class="line-container" id="Christianus.29">
            <div class="line-character">
                Chrīstiānus
            </div>
            Vocābō tē per puerum meum.
        </div>

        <div class="line-container" id="Augustinus.30">
            <div class="line-character">
                Augustinus
            </div>
            Ubi volēs, domī erō. Bene valē.
        </div>

        <div class="line-container" id="Christianus.31">
            <div class="line-character">
                Chrīstiānus
            </div>
            Bene sit tibi. Fac hīc ad quīntam hōram adsīs. Heus Petre, accerse ad coenam Augustīnum, quī mihi hodiē, ut scīs, coenam condīxit.
        </div>

        <div class="line-container" id="Petrus.32">
            <div class="line-character">
                Petrus
            </div>
            Eō. Salvē, poēta. Coena iamdudum parāta est; tē herus exspectat domī; ubi volēs accēdās.
        </div>

        <div class="line-container" id="Augustinus.33">
            <div class="line-character">
                Augustinus
            </div>
            Veniō. Salvē mī Chrīstiāne.
        </div>

        <div class="line-container" id="Christianus.34">
            <div class="line-character">
                Chrīstiānus
            </div>
            Bene factum, quod vēnistī. Gaudeō tē advēnisse. Grātulor mihi, quod vēnistī. Nōndum quīnta sonuit, crēdō.
        </div>

        <div class="line-container" id="Petrus.35">
            <div class="line-character">
                Petrus
            </div>
            Immō iamdudum praeterita est. Haud longē sexta abest. Instat hōra sexta. Mox sextam audiēs.
        </div>

        <div class="line-container" id="Augustinus.36">
            <div class="line-character">
                Augustinus
            </div>
            Parvī refert, an post quīntam vēnerim, nec nē, modō nē post coenam. Nam post fēstum venīre, miserum est. At quōrsum tantus apparātus? Quōrsum tot epulae? Num mē lupum exīstimās?<a href="#footnote.4"><sup>(4)</sup></a> Num tibi lupus videor? Num mē vulturem putās?
        </div>

        <div class="line-container" id="Christianus.37">
            <div class="line-character">
                Chrīstiānus
            </div>
            Nōn vulturem, sed tamen nec cicādam, ut rōre vīvās.<a href="#footnote.5"><sup>(5)</sup></a> Nihil est lūxus. Munditiēs mihi semper placuit, sordēs dētestor. Nec Apitius<a href="#footnote.6"><sup>(6)</sup></a> mihi placet, nec Diogenēs. Praestat aliquid superesse, quam dēesse. Sī praeter cicer nihil appōnerētur, et fūlīgō forte illāpsa in ollam, condīret legūmen, quid tum ēderētur? Nec omnia sapiunt omnibus. Itaque mihi placet moderāta varietās.
        </div>

        <div class="line-container" id="Augustinus.38">
            <div class="line-character">
                Augustinus
            </div>
            Nōn tū metuis lēgēs sūmptuāriās?<a href="#footnote.7"><sup>(7)</sup></a>
        </div>

        <div class="line-container" id="Christianus.39">
            <div class="line-character">
                Chrīstiānus
            </div>
            Immō peccāvī frequenter in dīversum. Nihil nōbīs opus lēge Fanniā. Satis nōs docet frūgālitātem ipsa tenuitās.
        </div>

        <div class="line-container" id="Augustinus.40">
            <div class="line-character">
                Augustinus
            </div>
            Haud ita convenerat. Longē aliter pollicitus es.
        </div>

        <div class="line-container" id="Christianus.41">
            <div class="line-character">
                Chrīstiānus
            </div>
            Age, inepte, nec ipse conventa servās. Convenerat enim, nē quid praeter nūgās inferrēs. Quīn haec missa faciāmus. Lavēmus ac discumbāmus. Heus tū, puer, cape guttum ac patinam, linteum ex umerō suspende, ministrā aquam; quid cessās? Lavā, Augustīne.
        </div>

        <div class="line-container" id="Augustinus.42">
            <div class="line-character">
                Augustinus
            </div>
            Lavā tū prior.
        </div>

        <div class="line-container" id="Christianus.43">
            <div class="line-character">
                Chrīstiānus
            </div>
            Bona verba: hoc annō perpetuō illōtus coenāre mallem.
        </div>

        <div class="line-container" id="Augustinus.44">
            <div class="line-character">
                Augustinus
            </div>
            Rīdiculum: nōn honōrātiōrī, sed turpiōrī ante aliōs lavandum est: lavā igitur, ut immundior.
        </div>

        <div class="line-container" id="Christianus.45">
            <div class="line-character">
                Chrīstiānus
            </div>
            Tū es urbānus plus satis. Es urbānior, quam sat sit, quam pār est. Quōrsum attinet ista urbānitās? Huiusmodī caerēmōniās ineptās mulierculīs relinquāmus, quae nunc et ab aulicīs fastīdiuntur, unde tamen ōlim prōfectae sunt. Lavētis ternī aut quaternī simul. Nē terāmus tempus huiusmodī mōrīs. Ego nūllī dēsignābō locum; sūmat sibi quisque, quem volet. Quī dēlectātur ignī, hīc commodius accumbet. Quī offenditur lūce, dēligat hunc angulum. Quem dēlectat prōspectus, hīc sedeat. Agite; satis mōrārum. Accumbite. Ego domī sum; vel stāns coenābō, sī lubeat, vel obambulāns. Cessātis? At interim coena corrumpitur.
        </div>

        <div class="line-container" id="Augustinus.46">
            <div class="line-character">
                Augustinus
            </div>
            Vīvāmus nunc, cūrēmusque cuticulam. Sīmus nunc Epicūreī. Nihil nōbīs cum fronte Stoicā. Valeant cūrae. Absit omnis līvor, exulet obtrectātiō. Sit mēns laeta, frōns hilaris, sermō lepidus.
        </div>

        <div class="line-container" id="Christianus.47">
            <div class="line-character">
                Chrīstiānus
            </div>
            Quīnam sunt istī Stoicī atque Epicūreī, Augustīne?
        </div>

        <div class="line-container" id="Augustinus.48">
            <div class="line-character">
                Augustinus
            </div>
            Stoicī<a href="#footnote.8"><sup>(8)</sup></a> philosophōrum quoddam genus est trīste, sevērum, iēiūnum, quī hominis summum bonum honestō nesciō quō mētiuntur. Epicūreī, hīs longē dīversī, fēlīcitātem hominis voluptāte terminant.
        </div>

        <div class="line-container" id="Christianus.49">
            <div class="line-character">
                Chrīstiānus
            </div>
            Tū igitur cuius es tandem? Stoicus, an Epicūreus?
        </div>

        <div class="line-container" id="Augustinus.50">
            <div class="line-character">
                Augustinus
            </div>
            Zēnōnem laudō, at Epicūrum vīvō.
        </div>
        <div class="line-container" id="Christianus.51">
            <div class="line-character">
                Chrīstiānus
            </div>
            Quod tū iocō dīcis, Augustīne, id sēriō factitant hodiē nōn paucī, palliō tantum et barbā philosophī.
        </div>

        <div class="line-container" id="Augustinus.52">
            <div class="line-character">
                Augustinus
            </div>
            Immō istī vel asōtōs<a href="#footnote.9"><sup>(9)</sup></a> superant lūxū.
        </div>

        <div class="line-container" id="Christianus.53">
            <div class="line-character">
                Chrīstiānus
            </div>
            Heus, Dromō, adēs hūc. Tuō mūnere fungere; cōnsecrā coenam.
        </div>

        <div class="line-container" id="Augustinus.54">
            <div class="line-character">
                Augustinus
            </div>
            Quicquid appositum est, et quicquid appōnētur, fēlīx ac sācrum esse iubeat, quī suā benīgnitāte pāscit ūniversa. Āmēn.
        </div>

        <div class="line-container" id="Christianus.55">
            <div class="line-character">
                Chrīstiānus
            </div>
            Appōne epulās. Quid cūnctāmur capum hunc discerpere? Quid trepidāmus hunc gallum lacerāre?
        </div>

        <div class="line-container" id="Augustinus.56">
            <div class="line-character">
                Augustinus
            </div>
            Ego Herculem praestābō, ac belluam hanc cōnficiam. Utrum māvīs dē ālā, an dē poplitibus?
        </div>

        <div class="line-container" id="Christianus.57">
            <div class="line-character">
                Chrīstiānus
            </div>
            Utrum vīs; nihil meā refert.
        </div>

        <div class="line-container" id="Augustinus.58">
            <div class="line-character">
                Augustinus
            </div>
            In hoc genere ālīs prīmae partēs tribuuntur; in cēterīs poplitēs lautiōrēs putat vulgus.
        </div>

        <div class="line-container" id="Christianus.59">
            <div class="line-character">
                Chrīstiānus
            </div>
            Tū multum labōris meā causā capis. Tū permultum labōrem meā causā sūmis. Tū omnibus ministrās; ipse nihil ēdis. Ego tibi hanc ālam ministrābō; at eā lēge, ut dīmidium mihi restituās.
        </div>

        <div class="line-container" id="Augustinus.60">
            <div class="line-character">
                Augustinus
            </div>
            Itane agitur? At istud est tibi ministrāre, nōn mihi. Tibi servā: ego enim sum impudentior, quam cuī ministrārī quicquam dēbeat.
        </div>

        <div class="line-container" id="Christianus.61">
            <div class="line-character">
                Chrīstiānus
            </div>
            Probē facis.
        </div>

        <div class="line-container" id="Augustinus.62">
            <div class="line-character">
                Augustinus
            </div>
            Ēhō, tū lupō cibum ministrās? Vulturem invītās?
        </div>

        <div class="line-container" id="Christianus.63">
            <div class="line-character">
                Chrīstiānus
            </div>
            At iēiūnās, nōn coenās.
        </div>

        <div class="line-container" id="Augustinus.64">
            <div class="line-character">
                Augustinus
            </div>
            Immō mē ūnō nihil edācius.
        </div>

        <div class="line-container" id="Christianus.65">
            <div class="line-character">
                Chrīstiānus
            </div>
            Immō mendācius nihil. Proinde agitō, ac sī domī sīs tuae.
        </div>

        <div class="line-container" id="Augustinus.66">
            <div class="line-character">
                Augustinus
            </div>
            Istud iam plānē mihi persuāsī. Istud iam in animum indūxī. Sīc stat sententia. Cōnsilium est, istud facere.
        </div>

        <div class="line-container" id="Christianus.67">
            <div class="line-character">
                Chrīstiānus
            </div>
            Quid tibi hoc vīnum placet? Quid hoc villī dēlectat?
        </div>

        <div class="line-container" id="Augustinus.68">
            <div class="line-character">
                Augustinus
            </div>
            Mihi quidem perplacet. Mē certē vehementer iuvat. Mē satis dēlectat. Mē nōn mediocriter iuvat.
        </div>

        <div class="line-container" id="Christianus.69">
            <div class="line-character">
                Chrīstiānus
            </div>
            Utrum māvīs? rubrum, an candidum?
        </div>

        <h4>Nōn refert, quō sit colōre</h4>

        <div class="line-container" id="Augustinus.70">
            <div class="line-character">
                Augustinus
            </div>
            Equidem utrōque iuxtā<a href="#footnote.10"><sup>(10)</sup></a> dēlector. Nihil refert, quō sit colōre, modō sapor placeat. Nōn labōrō, quantum oculīs placeat vīnum, modō palātum iuvet. Nihil mē movet aspectus, sī sapor placeat. Parvī refert, quō sit colōre, quem habeat colōrem, sī sapiat bene. Nōn cupiō oculōs pāscere, sī palātō satisfacere queat, modō palātum iuvāre possit. Nihil moror colōrem, modō grātus sit sapor.
        </div>

        <div class="line-container" id="Christianus.71">
            <div class="line-character">
                Chrīstiānus
            </div>
            Crēdō. Atquī sunt coenāticae philosophiae<a href="#footnote.11"><sup>(11)</sup></a> cum prīmīs perītī, quī negant, vīnum esse probandum, nisi quod placeat quattuor sēnsibus: oculīs, colōre: nāribus, odōre: palātō, sapōre: auribus, fāmā et nōmine.
        </div>

        <div class="line-container" id="Augustinus.72">
            <div class="line-character">
                Augustinus
            </div>
            Rīdiculum; quid fāma condūcit ad pōtum?
        </div>

        <div class="line-container" id="Christianus.73">
            <div class="line-character">
                Chrīstiānus
            </div>
            Tantum, ut multī nōn stupidī palātī vehementer probārint villum Lovaniō vernāculum quum crēderent, esse Bēlnēnse.<a href="#footnote.12"><sup>(12)</sup></a>
        </div>

        <div class="line-container" id="Augustinus.74">
            <div class="line-character">
                Augustinus
            </div>
            Fortasse iam largā pōtātiōne palātum obsurduerat.
        </div>

        <div class="line-container" id="Christianus.75">
            <div class="line-character">
                Chrīstiānus
            </div>
            Immō nōndum attigerant pōculum. Tamen iūdicium tuum audīre cupiō, hominis hīs in rēbus perītissimī.
        </div>

        <div class="line-container" id="Augustinus.76">
            <div class="line-character">
                Augustinus
            </div>
            Album nostrātēs rubrō praeferunt, quod rubrum paulō sit acerbius, et alterum exilius quidem, sed illud mītius, et, ut arbitror, salūbrius.
        </div>

        <div class="line-container" id="Christianus.77">
            <div class="line-character">
                Chrīstiānus
            </div>
            Habēmus et subrubrum, et flāvum, et purpureum. Hoc mustum est hōrnum.<a href="#footnote.13"><sup>(13)</sup></a> Hoc bīmum est, sī quem capit vetustās. Habēmus et quadrīmum: sed iam vāpēscit ac dēsipīscit seniō. Aetāte vigor ēvānuit.
        </div>

        <div class="line-container" id="Augustinus.78">
            <div class="line-character">
                Augustinus
            </div>
            Lūcullī<a href="#footnote.14"><sup>(14)</sup></a> dīvitiās audiō.
        </div>

        <div class="line-container" id="Christianus.79">
            <div class="line-character">
                Chrīstiānus
            </div>
            Heus puer, ubi cessās? Nōs hīc plānē neglegis: nōn vidēs, quanta sit hīc siccitās? Quid sī hoc rērum statū incendium contingeret, quō restinguerēmus? Datō singulīs plēnōs cyathōs. Augustīne, quid habēs, quod parum es hilaris? Quid accidit tibi, quod sedēs trīstior? Quid est tibi, quod minimē gaudēs? Aut dolēs, aut carmina condis. Tū nunc Chrӯsippum<a href="#footnote.15"><sup>(15)</sup></a> agis; Mēlissā tibi opus est.
        </div>

        <div class="line-container" id="Augustinus.80">
            <div class="line-character">
                Augustinus
            </div>
            Quam hīc mihi fābulam narrās?
        </div>

        <div class="line-container" id="Christianus.81">
            <div class="line-character">
                Chrīstiānus
            </div>
            Chrӯsippus adeō fertur intentus fuisse suīs argūtiīs logicīs, ut ad mēnsam etiam fame peritūrus fuerit, nisi ancilla Mēlissa cibum in ōs ingessisset.
        </div>

        <div class="line-container" id="Augustinus.82">
            <div class="line-character">
                Augustinus
            </div>
            Ille vērō indignus erat, quī servārētur. Sed sī tē offendit tacitūrnitās, placetque convīvium vocālius, est, quō id efficiās.
        </div>

        <div class="line-container" id="Christianus.83">
            <div class="line-character">
                Chrīstiānus
            </div>
            Meminī. Rēctē admonēs: līberālius bibendum: largius, cōpiōsius, merācius oportet bibere.
        </div>

        <h4>Rem attigistī</h4>

        <div class="line-container" id="Augustinus.84">
            <div class="line-character">
                Augustinus
            </div>
            Rem acū tētigistī. Rēctē iūdicās. Scopum attigistī. Nam, foecundī calicēs<a href="#footnote.16"><sup>(16)</sup></a> quem nōn fēcēre disertum.
        </div>

        <div class="line-container" id="Christianus.85">
            <div class="line-character">
                Chrīstiānus
            </div>
            Perdoctē tū quidem, Augustīne, ut omnia; sed quoniam in sermōnem vīnārium, quandō in mentiōnem incidimus vīnōrum, libet interrogāre, quōnam cōnsiliō veterēs illī Bacchum, quem vīnī auctōrem vidērī volēbant, poētārum Deum<a href="#footnote.17"><sup>(17)</sup></a> dīxerint. Quid enim illī tēmulentō Deō<a href="#footnote.18"><sup>(18)</sup></a> cum poētīs, Mūsārum virginum cultōribus?
        </div>

        <div class="line-container" id="Augustinus.86">
            <div class="line-character">
                Augustinus
            </div>
            Quaestiō, ita mē Bacchus amet, pōculīs digna: vērum quōrsum tuae quaestiōnēs spectent, satis intelligō.
        </div>

        <div class="line-container" id="Christianus.87">
            <div class="line-character">
                Chrīstiānus
            </div>
            Quōrsum, amābō?
        </div>

        <div class="line-container" id="Augustinus.88">
            <div class="line-character">
                Augustinus
            </div>
            Astūtē dē vīnō disputātiōnem iniicis gallicā technā, quam didicisse Parīsiīs tē suspicor, nīmirum quō minus interim absūmātur vīnī. Abī, virum tē iūdicō; nōn frūstrā in tantā scholā versātus es.
        </div>

        <div class="line-container" id="Christianus.89">
            <div class="line-character">
                Chrīstiānus
            </div>
            Accipiō tua dicta; referam paria scommata, ubi erit commodum. Sed ad rem.
        </div>

        <div class="line-container" id="Augustinus.90">
            <div class="line-character">
                Augustinus
            </div>
            Dissolvam, ubi biberō: sīquidem absurdum fuerit, siccō palātō dē quaestiōne vīnōsā disputāre. Praebibō tibi; Chrīstiāne. Propīnō tibi hunc scyphum dīmidiātum.
        </div>

        <div class="line-container" id="Christianus.91">
            <div class="line-character">
                Chrīstiānus
            </div>
            Accipiō abs tē libenter. Sit salūtī. Prōsit.
        </div>

        <div class="line-container" id="Augustinus.92">
            <div class="line-character">
                Augustinus
            </div>
            Iam accingor ut mē missum faciās. Ego meō mōre praeposterē faciam. Quod Bacchō pueritiae effigiem tribuerint, id habet mystēriī, quod vīnum pōtum cūrās et sollicitūdinēs animīs nostrīs eximīt, hilāritātemque quandam indūcit. Quāre senibus quoque ipsīs iuventam quandam reddere vidētur, dum et hilāriōrēs facit et fōrmōsiōrēs: id quod Horātius, quum multīs in locīs, tum praecipuē hīs versibus apertē testātur:

Ad mare quum vēnī, generōsum et lēne requīrō,
Quod cūrās abigat, quod cum spē dīvite manet
In vēnās animumque meum, quod verba ministret,
Quod mē Lūcānae iuvenem commendet amīcae.

Nam quod huic poētās dīcārunt Deō, id sīgnificātum voluisse suspicor, quod vīnum et ingenium excitat, et facundiam ministrat, quae duo poētae sunt aptissima. Unde frīgent carmina, quae scrībuntur aquae pōtōribus. Est quidem igneus suāpte nātūrā Bacchus, sed adhibitīs Nymphīs<a href="#footnote.19"><sup>(19)</sup></a> redditur temperantior. Habēs quod quaerēbās?
        </div>

        <div class="line-container" id="Christianus.93">
            <div class="line-character">
                Chrīstiānus
            </div>
            Nihil umquam audīvī vērīsimilius dīcī ab homine poētā. Dignus es, quī bibās gemmā.<a href="#footnote.20"><sup>(20)</sup></a> Heus puer, tolle hanc patinam, atque appōne cētera.
        </div>

        <div class="line-container" id="Augustinus.94">
            <div class="line-character">
                Augustinus
            </div>
            Puerum habēs admodum inurbānum.
        </div>

        <div class="line-container" id="Christianus.95">
            <div class="line-character">
                Chrīstiānus
            </div>
            Est veterātor nēquissimus.
        </div>

        <div class="line-container" id="Augustinus.96">
            <div class="line-character">
                Augustinus
            </div>
            Cūr nōn īnstituis aliō pactō?
        </div>

        <div class="line-container" id="Christianus.97">
            <div class="line-character">
                Chrīstiānus
            </div>
            Difficile est canem vetulum lōrīs assuēscere. Difficillimum est veterātōris mūtāre mōrēs. Vetulus canis nōn facile assuēscit lōrō. Mē quidem dignus est. Dignum patellā operculum.
        </div>

        <h4>Sī cognōscerem, quid tē oblectet, tibi ministrārem. Formula.</h4>

        <div class="line-container" id="Augustinus.98">
            <div class="line-character">
                Augustinus
            </div>
            Dēcerperem tibi quidpiam, sī palātum tuum tenērem. Ministrārem tibi, sī gula tua mihi satis cōgnita esset. Appōnerem tibi, sī, quid potissimum iuvāret, scīrem. Sī nōssem ingenium palātī tuī, essem tibi strūctor. Equidem tantundem palātō, quantum animō, sapiō.
        </div>

        <div class="line-container" id="Christianus.99">
            <div class="line-character">
                Chrīstiānus
            </div>
            Palātum habēs ērudītissimum. Nihil tuō palātō doctius. Nec eō tē putō īnferiōrem, dē cuius singulārī perītiā testātur Satӯricus:

Ostrēa callēbat prīmō dēprendere morsū,
Et semel aspectī dīcēbat lītus echīnī.
        </div>

        <div class="line-container" id="Augustinus.100">
            <div class="line-character">
                Augustinus
            </div>
            Et tū mihi, Chrīstiāne, ut pār parī referam, ipsum audīvisse Epicūrum, aut in scholā Catiānā<a href="#footnote.21"><sup>(21)</sup></a> īnstitūtus vidēris. Quid enim tua gula aut sapientius, aut fastīdiōsius?
        </div>

        <div class="line-container" id="Christianus.101">
            <div class="line-character">
                Chrīstiānus
            </div>
            Sī ōrātōriam, aequē artem ut culīnāriam callerem, nec Cicerō ipse mē vinceret.
        </div>

        <div class="line-container" id="Augustinus.102">
            <div class="line-character">
                Augustinus
            </div>
            Equidem sī alterutrā carendum esset, culīnāriam, quam rhētoricam, mallem.
        </div>

        <div class="line-container" id="Christianus.103">
            <div class="line-character">
                Chrīstiānus
            </div>
            Subscrībō tuō iūdiciō: graviter, acūtē, vērēque iūdicās. Quid enim ōrātōrum cōnfert loquācitās, nisi quod aurēs ōtiōsās inānī voluptāte dēmulcet? Culīnāria tum palātum, tum ventrem, tum tōtum hominem, quantus est, pāscit ac reficit. Concēdat laureā linguae, inquit Cicerō: at utraque concēdat culīnae. Numquam mihi Stoicī illī māgnopere placuērunt, quī, omnia ad suum nesciō quod honestum referentēs, cutis ac palātī nūllam ratiōnem habendam putant. Dīcī nōn potest, quantō Diogene sapientior Aristippus mihi fuisse vidētur.
        </div>

        <div class="line-container" id="Augustinus.104">
            <div class="line-character">
                Augustinus
            </div>
            Ego Stoicōs cum suīs iēiūniīs contemnō. Epicūrum, magis laudō ac probō, quam Diogenem illum Cynicum, quī crūdīs oleribus, ac simplicī aquā victitābat. Quāre nihil mīror, sī Alexander, rēx fortūnātissimus, sē Alexandrum, quam Diogenem esse, māluit.
        </div>

        <div class="line-container" id="Christianus.105">
            <div class="line-character">
                Chrīstiānus
            </div>
            Nec ego sānē, quamlibet vīlis homunciō, cum Diogene meam philosophiam commūtārem: fortassis et Catius tuus facere recūsāret. Melius nostrī temporis philosophī sentiunt, quī contentī Stoicōrum mōre disputāre, vīvendō ipsum etiam Epicūrum vincunt. At ego quidem rem in prīmīs praeclāram philosophiam putō, sī parcē adhibeātur. Nimium philosophārī nōn laudō. Est enim rēs perquam iēiūna, sterilis, atque trīstis. Ubi in calamitātem aut aegrītūdinem incidī, tum dēmum ad philosophiam, tanquam ad medicam, cōnfugiō. Ubi convaluī, rūrsum illī valē renūnciō.
        </div>

        <div class="line-container" id="Augustinus.106">
            <div class="line-character">
                Augustinus
            </div>
            Tuam ratiōnem probō. Bellē philosophāris. Salvē igitur, philosophe nōn ē Stoā, sed ē culīnā.
        </div>

        <div class="line-container" id="Christianus.107">
            <div class="line-character">
                Chrīstiānus
            </div>
            Quid tandem habēs, Erasmī, quod parum sīs hilaris? Quid sibi vult corrugāta frōns? quid silentium? An mihi succēnsēs, quod tē frūgāliōre coenā accēperim?
        </div>

        <div class="line-container" id="Erasmus.108">
            <div class="line-character">
                Erasmus
            </div>
            Immō tibi sum īrātus, quod tantum impendiī meā causā sit factum. Interminātus erat Augustīnus, nē suā causā diem fēstum facerēs: vīs nōs posthāc redīre numquam. Nam tālem coenam dare solent iī, quī ūnam duntaxat dare cōnstituissent. Quōs tandem convīvās vidēris accēpisse? Nōn amiculīs, sed satrapis coenam parāsse vidēris. An nōs hellūōnēs esse crēdis? Hoc nōn est dare coenam, sed trīduānam sātūritātem.
        </div>

        <div class="line-container" id="Christianus.109">
            <div class="line-character">
                Chrīstiānus
            </div>
            Etiam tū pergis esse Dēmēa? Crās, ut lubet, disputā: hodiē Mītiōnem tē praebēās, ōrō. Dē impendiō crās sobriī disputābimus; nunc nil nisi merās nūgās audīre libet.
        </div>

        <div class="line-container" id="Augustinus.110">
            <div class="line-character">
                Augustinus
            </div>
            Chrīstiāne, utrum dē būbulīs an dē ovīllīs carnibus māvīs?
        </div>

        <div class="line-container" id="Christianus.111">
            <div class="line-character">
                Chrīstiānus
            </div>
            Būbulīs quidem magis dēlector, at ovīllās magia salūtārēs arbitror. Ita ingenium est hominum, ut perniciōsissima quaeque appetant vehementissimē.
        </div>

        <div class="line-container" id="Augustinus.112">
            <div class="line-character">
                Augustinus
            </div>
            Gallī suīllās carnēs mīrum in modum amant.
        </div>

        <div class="line-container" id="Christianus.113">
            <div class="line-character">
                Chrīstiānus
            </div>
            Gallī amant, quae parvā cōnstant.
        </div>

        <div class="line-container" id="Augustinus.114">
            <div class="line-character">
                Augustinus
            </div>
            Hāc ūnā in rē Iūdaeus sum: nam nihil aequē ōdī atque carnēs suīllās.
        </div>

        <div class="line-container" id="Christianus.115">
            <div class="line-character">
                Chrīstiānus
            </div>
            Nec iniūriā; quid enim īnsalūbrius? Ego in hoc nōn cum Gallīs, sed cum Iūdaeīs sentiō.
        </div>

        <div class="line-container" id="Erasmus.116">
            <div class="line-character">
                Erasmus
            </div>
            At ego ovīllās pariter amō, et suīllās; sed dīversā ratiōne. Nam ovīllīs, quod amem, libenter vēscor: suīllās prae amōre nōn attingō, nē quid offendam.
        </div>

        <div class="line-container" id="Christianus.117">
            <div class="line-character">
                Chrīstiānus
            </div>
            Bellus homō es, Erasmī, ac fēstīvus. Equidem mīrārī mēcum soleō, unde tanta in palātīs hūmānīs dīversitās. Nam, ut Horātiānō carmine ūtar:

Trēs mihi convīvae prope dissentīre videntur,
Pōscentēs variō multum dīversa palātō.
        </div>

        <div class="line-container" id="Erasmus.118">
            <div class="line-character">
                Erasmus
            </div>
            Quamquam, ut ait Cōmicus, quot hominēs, tot sententiae, et suus cuique mōs; tamen nēmō mē addūxerit, ut crēdam, plūs ingeniīs inesse varietātis, quam palātīs. Ita vix duōs reperiās, quōs eadem iuvent. Permultōs vīdī, quī būtӯrī ac cāseī nē olfactum quidem ferrent. Sunt, quibus carnēs nauseae sint: alius ēlīxīs, aliās assīs abstinet. Multī aquam vīnō praeferunt. Et, quod incrēdibile est, vīdī hominem, quī nec pāne, nec vīnō ūterētur.
        </div>

        <div class="line-container" id="Christianus.119">
            <div class="line-character">
                Chrīstiānus
            </div>
            Et quibus tandem miser illō victitābat? Quibus vēscēbātur?
        </div>

        <div class="line-container" id="Erasmus.120">
            <div class="line-character">
                Erasmus
            </div>
            Cēterōrum nihil fastīdiēbat, nōn carnēs, nōn piscēs, nōn olera, nōn pōma.
        </div>

        <div class="line-container" id="Christianus.121">
            <div class="line-character">
                Chrīstiānus
            </div>
            Vīs, ut istud tibi crēdam?
        </div>

        <div class="line-container" id="Erasmus.122">
            <div class="line-character">
                Erasmus
            </div>
            Sī lubet.
        </div>

        <div class="line-container" id="Christianus.123">
            <div class="line-character">
                Chrīstiānus
            </div>
            Crēdō, at eā lēge, ut vicissim mihi mentientī fidem sīs habitūrus.
        </div>

        <div class="line-container" id="Erasmus.124">
            <div class="line-character">
                Erasmus
            </div>
            Age faciam: modō verēcundē mentiāris.
        </div>

        <div class="line-container" id="Christianus.125">
            <div class="line-character">
                Chrīstiānus
            </div>
            Quasi vērō sit quicquam tuō commentō impudentius.
        </div>

        <div class="line-container" id="Erasmus.126">
            <div class="line-character">
                Erasmus
            </div>
            Quid dīcet frōns tua, sī hominem tibi commonstrēm?
        </div>

        <div class="line-container" id="Christianus.127">
            <div class="line-character">
                Chrīstiānus
            </div>
            Macilentum quempiam ac monogrammum<a href="#footnote.22"><sup>(22)</sup></a> esse oportet.
        </div>

        <div class="line-container" id="Erasmus.128">
            <div class="line-character">
                Erasmus
            </div>
            Immō dīcerēs athletam.
        </div>

        <div class="line-container" id="Christianus.129">
            <div class="line-character">
                Chrīstiānus
            </div>
            Polӯphēmum potius.
        </div>

        <div class="line-container" id="Erasmus.130">
            <div class="line-character">
                Erasmus
            </div>
            Hoc tibi mīrum vidērī dēmīror, quum multī sint, quibus piscēs ventō dūrātī sint pānis locō: nōnnūllīs hoc praestent herbārum rādīcēs, quod nōbīs pānis.
        </div>

        <div class="line-container" id="Christianus.131">
            <div class="line-character">
                Chrīstiānus
            </div>
            Crēdō; sed perge mentīrī.
        </div>

        <div class="line-container" id="Erasmus.132">
            <div class="line-character">
                Erasmus
            </div>
            Quendam in Italiā, quum illic agerem, vidēre meminī, quī nūllō neque cibō, neque pōtū adiūtus, somnō sagīnābātur.
        </div>

        <div class="line-container" id="Christianus.133">
            <div class="line-character">
                Chrīstiānus
            </div>
            Ut nihil pudet! Nōn possum illud Satӯricum nōn dīcere:

Tunc immēnsa cavī spīrant mendācia follēs.
        </div>

        <div class="line-container" id="Christianus.134">
            <div class="line-character">
                Chrīstiānus
            </div>
            Tū poētāris. Tū nunc poētam agis. Nam, mentīris, dīcere, mihi religiō est.
        </div>

        <div class="line-container" id="Erasmus.135">
            <div class="line-character">
                Erasmus
            </div>
            Mentiar, sī nōn Plīnius,<a href="#footnote.23"><sup>(23)</sup></a> auctor certissimus, scrīpsit, ursum quattuordecim diēs sōlō somnō mīrum in modum sagīnārī: quō tamen ita altē premitur, ut nē vulneribus quidem queat excitārī. Immō, quō magis mīrēris, addam quod Theophrastus scrībit, per id tempus ursōrum carnēs coctās quoque, sī asserventur, revīvīscere.
        </div>

        <div class="line-container" id="Christianus.136">
            <div class="line-character">
                Chrīstiānus
            </div>
            Vereor, nē Parmenō ille Terentiānus ista nōn contineat. Mihi facile fidem facis. Ministrārem tibi dē cervīnīs carnibus, sī satis essem urbānus.
        </div>

        <div class="line-container" id="Erasmus.137">
            <div class="line-character">
                Erasmus
            </div>
            Unde tibi nunc vēnātiō? Unde fērīna?
        </div>

        <div class="line-container" id="Christianus.138">
            <div class="line-character">
                Chrīstiānus
            </div>
            Mīdās, homō hominum, quī vīvunt, līberālissimus, nostrīque amantissimus, mihi mīsit dōnō: dōnō quidem, sed sīc, ut ego minōris emam saepenumerō.
        </div>

        <div class="line-container" id="Erasmus.139">
            <div class="line-character">
                Erasmus
            </div>
            Quī sīc?
        </div>

        <div class="line-container" id="Christianus.140">
            <div class="line-character">
                Chrīstiānus
            </div>
            Quia famulīs plūs dandum, quam darētur in macellō vendentī.
        </div>

        <div class="line-container" id="Erasmus.141">
            <div class="line-character">
                Erasmus
            </div>
            Quae rēs cōgit hoc facere?
        </div>

        <div class="line-container" id="Christianus.142">
            <div class="line-character">
                Chrīstiānus
            </div>
            Tyrannus omnium violentissimus.
        </div>

        <div class="line-container" id="Erasmus.143">
            <div class="line-character">
                Erasmus
            </div>
            Quis iste?
        </div>

        <div class="line-container" id="Christianus.144">
            <div class="line-character">
                Chrīstiānus
            </div>
            Mōs.
        </div>

        <div class="line-container" id="Erasmus.145">
            <div class="line-character">
                Erasmus
            </div>
            Profectō tyrannus iste frequenter inīquissimās lēgēs obtrūdit mortālibus.
        </div>

        <div class="line-container" id="Christianus.146">
            <div class="line-character">
                Chrīstiānus
            </div>
            Idem suō mōre nūdius tertius hunc cervum vēnātus est. Quid tū, quī soleās istius studiī esse amantissimus?
        </div>

        <div class="line-container" id="Augustinus.147">
            <div class="line-character">
                Augustinus
            </div>
            Equidem hoc studiō plānē relictō, iam praeter litterās nihil vēnor.
        </div>

        <div class="line-container" id="Christianus.148">
            <div class="line-character">
                Chrīstiānus
            </div>
            At mihi videntur litterae quōvīs cervō fugāciōrēs.
        </div>

        <div class="line-container" id="Augustinus.149">
            <div class="line-character">
                Augustinus
            </div>
            Duōbus tamen potissimum canibus assequimur, admīrātiōne scīlicet, atque improbitāte labōris. Nam et admīrārī plūrimum discendī ardōrem ministrat; et, ut fācundissimus poēta scrīpsit,

Labor omnia vīcit improbus
        </div>

        <div class="line-container" id="Christianus.150">
            <div class="line-character">
                Chrīstiānus
            </div>
            Amanter admonēs, Augustīne, ut solēs: proptereā nōn dēsistam, nōn conquiēscam, nōn dēfatīgābor, dōnec cōnsequar.
        </div>
        <div class="line-container" id="Augustinus.151">
            <div class="line-character">
                Augustinus
            </div>
            Carnēs cervīnae sunt nunc admodum tempestīvae. Meminit Plīnius<a href="#footnote.24"><sup>(24)</sup></a> dē hoc animante quiddam admīrābile.
        </div>

        <div class="line-container" id="Christianus.152">
            <div class="line-character">
                Chrīstiānus
            </div>
            Quidnam obsecro?
        </div>

        <div class="line-container" id="Augustinus.153">
            <div class="line-character">
                Augustinus
            </div>
            Quotiēs arrēxēre aurēs, ācerrimī esse audītūs: at contrā quum remīsēre, surdōs.
        </div>

        <div class="line-container" id="Christianus.154">
            <div class="line-character">
                Chrīstiānus
            </div>
            Istud ipsum mihi saepenumerō ēvenit. Nam sī quandō fīat sermō dē recipiendīs aureīs, nihil tam aurītum. Hīc enim cum Pamphilō illō Terentiānō aurēs arrigō. Ubi dē numerandō verba fiunt, illicō dēmittō.
        </div>

        <div class="line-container" id="Augustinus.155">
            <div class="line-character">
                Augustinus
            </div>
            Laudō tē; facis, ut tē decet.
        </div>

        <div class="line-container" id="Christianus.156">
            <div class="line-character">
                Chrīstiānus
            </div>
            Vīs dē hīs leporīnīs clūnibus?
        </div>

        <div class="line-container" id="Augustinus.157">
            <div class="line-character">
                Augustinus
            </div>
            Tibi sūmitō.
        </div>

        <div class="line-container" id="Christianus.158">
            <div class="line-character">
                Chrīstiānus
            </div>
            An dē tergō māvīs?
        </div>

        <div class="line-container" id="Augustinus.159">
            <div class="line-character">
                Augustinus
            </div>
            Hoc animal praeter ilia et clūnēs nihil habet appetendum.
        </div>

        <div class="line-container" id="Christianus.160">
            <div class="line-character">
                Chrīstiānus
            </div>
            Vīdistine umquam leporem candidum?
        </div>

        <div class="line-container" id="Augustinus.161">
            <div class="line-character">
                Augustinus
            </div>
            Saepenumerō. Plīnius in Alpibus candidōs reperīrī scrībit, quibus hibernīs mēnsibus nivem prō cibātū esse, sit crēditum. An vērum sit, Plīnius ipse viderit. Quodsī leporis cutem candidam reddit nix, stomachum habeat candidum necesse est.
        </div>

        <div class="line-container" id="Christianus.162">
            <div class="line-character">
                Chrīstiānus
            </div>
            Mihi vērīsimile nōn fit.
        </div>

        <div class="line-container" id="Augustinus.163">
            <div class="line-character">
                Augustinus
            </div>
            Accipe, magis admīrandum, at fortasse tibi nōn inaudītum. Idem utramque vim singulīs inesse testātur, maris et foeminae, ac foemellās sine mare aequē gignere. Istud ipsum multī asseverant, praesertim vēnandī studiōsī.
        </div>

        <div class="line-container" id="Christianus.164">
            <div class="line-character">
                Chrīstiānus
            </div>
            Est ita, ut dīcis. Sed hōs cunīculōs, sī placet, tentēmus, quia pinguiusculī sunt ac tenerī. Ministrārem illī Nymphae, sī propius assīderem. Augustīne, istius tibi vīcinae cūram age, sī libet: callēs enim, quō gestū sit ministrandum istīs Veneribus.
        </div>

        <div class="line-container" id="Augustinus.165">
            <div class="line-character">
                Augustinus
            </div>
            Teneō quid dīcās, nāsūte.
        </div>

        <div class="line-container" id="Christianus.166">
            <div class="line-character">
                Chrīstiānus
            </div>
            Quid? Tē anserīnae carnēs dēlectant?
        </div>

        <div class="line-container" id="Augustinus.167">
            <div class="line-character">
                Augustinus
            </div>
            Mē quidem nōn mediocriter iuvant, ut sum minimē fastīdiōsus. At hīc anser, nesciō quō pactō, nihil mē iuvat: nihil enim in vītā vīdī siccius: siccior est pūmice, aut etiam novercā Furiī<a href="#footnote.25"><sup>(25)</sup></a> illius, in quem Catullus multum iocātur. Līgneus mihi vidētur. Et mehercule, quantum suspicor, veterānus mīles immodicīs excubiīs sēsē mācerāvit. Aiunt enim anserem inter omnia animālia longē esse vigilantissimum. Et profectō, nisi coniectūra fallor, hīc anser ex eōrum numerō est, quī, canibus ūnā cum excubitōribus somnō sopītīs, Rōmānum ōlim Capitōlium dēfendērunt.
        </div>

        <div class="line-container" id="Christianus.168">
            <div class="line-character">
                Chrīstiānus
            </div>
            Vērīsimile (ita mē Deus amet) dīcis: nam ex eō saeculō relictum arbitror.
        </div>

        <div class="line-container" id="Augustinus.169">
            <div class="line-character">
                Augustinus
            </div>
            Haec quoque gallīna aut parcum sagīnātōrem habuit, aut amāvit, aut certē zēlotypa vīxit, quō quidem morbō hoc animantis genus māximē labōrat. Hīc capus longē melius pinguit. Vidē, cūrae quid faciant. Quod sī ex Theodōricō nostrō Gallō facerēmus capum, multō citius pinguēsceret.
        </div>

        <div class="line-container" id="Theodoricus.170">
            <div class="line-character">
                Theodōrīcus
            </div>
            Nōn sum gallus.
        </div>

        <div class="line-container" id="Augustinus.171">
            <div class="line-character">
                Augustinus
            </div>
            Fateor, nōn es Gallus Cybelēs, neque gallus gallīnāceus, at forte Gallus gallāceus.
        </div>

        <div class="line-container" id="Christianus.172">
            <div class="line-character">
                Chrīstiānus
            </div>
            Quid hoc verbī est?
        </div>

        <div class="line-container" id="Augustinus.173">
            <div class="line-character">
                Augustinus
            </div>
            Hoc aenigma tibi coniectandum relinquō: ego Sphingem praestiti, tū Oedipus estō.
        </div>

        <div class="line-container" id="Christianus.174">
            <div class="line-character">
                Chrīstiānus
            </div>
            Dīc mihi bonā fide, Augustīne; nūlla tibi cum Gallīs umquam fuit necessitūdō? Nihilne affīnitātis tibi cum Gallīs contrāxistī? Nūllum fuit commercium?
        </div>

        <div class="line-container" id="Augustinus.175">
            <div class="line-character">
                Augustinus
            </div>
            Nihil, nihil sānē.
        </div>

        <div class="line-container" id="Christianus.176">
            <div class="line-character">
                Chrīstiānus
            </div>
            Tantō es nēquior.
        </div>

        <div class="line-container" id="Augustinus.177">
            <div class="line-character">
                Augustinus
            </div>
            Sed cum Gallābīs nōnnihil.
        </div>

        <div class="line-container" id="Christianus.178">
            <div class="line-character">
                Chrīstiānus
            </div>
            Libetne dē iecore anserīnō?<a href="#footnote.26"><sup>(26)</sup></a> Quod apud veterēs in dēliciīs cum prīmīs habēbātur.
        </div>

        <div class="line-container" id="Augustinus.179">
            <div class="line-character">
                Augustinus
            </div>
            Nōn sum reiectūrus, quod ā tuā manū vēnerit.
        </div>

        <div class="line-container" id="Christianus.180">
            <div class="line-character">
                Chrīstiānus
            </div>
            Nōn est, quod exspectēs Rōmānās dēliciās.
        </div>

        <div class="line-container" id="Augustinus.181">
            <div class="line-character">
                Augustinus
            </div>
            Quās?
        </div>

        <div class="line-container" id="Christianus.182">
            <div class="line-character">
                Chrīstiānus
            </div>
            Carduōs, cochlēās, testūdinēs, colubrōs, fungōs, bolētōs, tubera.
        </div>

        <div class="line-container" id="Augustinus.183">
            <div class="line-character">
                Augustinus
            </div>
            Istīs omnibus ego vel rapam praeferam. Līberālis es, benignus es, Chrīstiāne.
        </div>

        <div class="line-container" id="Christianus.184">
            <div class="line-character">
                Chrīstiānus
            </div>
            Hās perdicēs nēmō attingit, nē columbōs quidem. Crās est diēs iēiūniī ab Ecclēsiā indictī; adversus hanc ēsuriem mūnīte vōs. Onerate saburra nāvim adversus imminentem tempestātem. Bellum instat; īnstruite ventrem commeātū.
        </div>

        <div class="line-container" id="Augustinus.185">
            <div class="line-character">
                Augustinus
            </div>
            Utinam isthūc verbī tacuissēs, hilāriōrēs surrēxissēmus ā coenā. Miserōs nōs reddis ante tempus.
        </div>

        <div class="line-container" id="Christianus.186">
            <div class="line-character">
                Chrīstiānus
            </div>
            Quid ita?
        </div>

        <div class="line-container" id="Augustinus.187">
            <div class="line-character">
                Augustinus
            </div>
            Quia minus anguem ōdī, quam piscēs.
        </div>

        <div class="line-container" id="Christianus.188">
            <div class="line-character">
                Chrīstiānus
            </div>
            At nōn tū sōlus.
        </div>

        <div class="line-container" id="Augustinus.189">
            <div class="line-character">
                Augustinus
            </div>
            Quis hoc taediī nōbīs invēxit?
        </div>

        <div class="line-container" id="Christianus.190">
            <div class="line-character">
                Chrīstiānus
            </div>
            Quis commonstrāvit aloēn, absӯnthium<a href="#footnote.27"><sup>(27)</sup></a> et scammōnium dare in remediīs?
        </div>

        <div class="line-container" id="Augustinus.191">
            <div class="line-character">
                Augustinus
            </div>
            Sed ista dantur aegrōtīs.
        </div>

        <div class="line-container" id="Christianus.192">
            <div class="line-character">
                Chrīstiānus
            </div>
            Sīc haec dantur nimium rēctē valentibus. Aliquandō praestat aegrōtāre, quam plūs satis valēre.
        </div>

        <div class="line-container" id="Augustinus.193">
            <div class="line-character">
                Augustinus
            </div>
            At mihi vidētur minus oneris ōlim impositum Iūdaeīs. Equidem ab anguillīs et porcīs facile temperārim, modō liceat capīs et perdicibus explērī.
        </div>

        <div class="line-container" id="Christianus.194">
            <div class="line-character">
                Chrīstiānus
            </div>
            In plērīsque nōn rēs, sed animus nōs discernit ā Iūdaeīs. Illī manum abstinēbant ā certīs cibīs, velut ab immundīs et animum inquīnātūrīs. Nōs quum intellegāmus omnia munda esse mundīs, tamen carnī lascīvientī, velut equō ferōcientī pābulum subdūcimus, quō magis dictō sit audiēns spīrituī. Nōnnunquam immoderātum suāvium rērum ūsum abstinentiae molestia castīgāmus.
        </div>

        <div class="line-container" id="Augustinus.195">
            <div class="line-character">
                Augustinus
            </div>
            Audiō: sed eādem operā dēfendī posset circumcīsiō praeputiī. Moderātur et illa coitūs pruritum, et cruciātum adfert. Sī omnēs itidem abhorrērent ā piscibus atque ego, vix ā parricīdā tam atrōx supplicium exigerem.
        </div>

        <div class="line-container" id="Christianus.196">
            <div class="line-character">
                Chrīstiānus
            </div>
            Quōrundam palātō grātior est piscium, quam carnium ēsus.
        </div>

        <div class="line-container" id="Augustinus.197">
            <div class="line-character">
                Augustinus
            </div>
            Congruunt igitur hīs, quī gulae serviunt, nōn valētūdinī.
        </div>

        <div class="line-container" id="Christianus.198">
            <div class="line-character">
                Chrīstiānus
            </div>
            Equidem audīvī quondam apud Aesōpōs<a href="#footnote.28"><sup>(28)</sup></a> et Apitiōs praecipuum lūxum in piscibus fuisse.
        </div>

        <div class="line-container" id="Augustinus.199">
            <div class="line-character">
                Augustinus
            </div>
            Quī conveniunt igitur dēliciae cum suppliciō?
        </div>

        <div class="line-container" id="Christianus.200">
            <div class="line-character">
                Chrīstiānus
            </div>
            Nōn omnibus sunt mūraenae,<a href="#footnote.29"><sup>(29)</sup></a> aut scarī, aut acipēnserēs.
        </div>
        <div class="line-container" id="Augustinus.201">
            <div class="line-character">
                Augustinus
            </div>
            Ergō tenuēs sōlī discruciantur, quibus satis male est, etiam quum vēscī licet carnibus. Fit enim nōn rarō, ut quum licet vēscī per Ecclēsiam, nōn liceat per crūmēnam.
        </div>

        <div class="line-container" id="Christianus.202">
            <div class="line-character">
                Chrīstiānus
            </div>
            Dūrum mehercle interdictum.
        </div>

        <div class="line-container" id="Augustinus.203">
            <div class="line-character">
                Augustinus
            </div>
            Quod sī interdictus carnium ēsus dīvitibus vertitur in dēliciās; et, sī pauperibus saepe nōn licet vēscī carnibus, etiam quum licet, ac nē piscibus quidem, quī ferē cārius emuntur; cuī igitur bonō erit interdictum?
        </div>

        <div class="line-container" id="Christianus.204">
            <div class="line-character">
                Chrīstiānus
            </div>
            Omnibus: nam tenuibus, cochlēīs aut rānīs licēbit vēscī, aut cepe, porrumve arrōdere. Mediocres dētrahent nōnnihil quotīdiānīs ōpsōniīs. Quod sī quid dīvitēs dēliciābuntur hāc occāsiōne, suae gulae imputent, nōn incūsent ecclēsiae cōnstitūtiōnem.
        </div>

        <div class="line-container" id="Augustinus.205">
            <div class="line-character">
                Augustinus
            </div>
            Pulchrē dīxtī, sed interim ā tenuibus, quī summīs sudōribus alunt familiam, et procul absunt ab amnibus ac lacubus, exigere carnium abstinentiam, est indīcere famem, aut βουλιμίαν<a href="#footnote.30"><sup>(30)</sup></a> magis. Atquī sī quid Hōmerō<a href="#footnote.31"><sup>(31)</sup></a> crēdimus, longē miserrimum mortis genus est, perīre fame.
        </div>

        <div class="line-container" id="Christianus.206">
            <div class="line-character">
                Christianus
            </div>
            Sīc vīsum est Homerō caecō: at apud Chrīstiānōs miser nōn est, quī bene moritur.
        </div>

        <div class="line-container" id="Augustinus.207">
            <div class="line-character">
                Augustinus
            </div>
            Estō sānē: sed tamen dūrum est, ā quōquam exigere, ut moriātur.
        </div>

        <div class="line-container" id="Christianus.208">
            <div class="line-character">
                Christianus
            </div>
            Nec hoc animō pontificēs interdicunt ēsum carnium, ut intereant hominēs, sed ut vel afflīgantur moderātē, sī dēlīquerint, vel subductō laetiōre pābulō, corpora minus ferōciant adversus spīritum.
        </div>

        <div class="line-container" id="Augustinus.209">
            <div class="line-character">
                Augustinus
            </div>
            Isthuc ipsum efficiet moderātus carnium ēsus.
        </div>

        <div class="line-container" id="Christianus.210">
            <div class="line-character">
                Christianus
            </div>
            Sed in tantā corporum varietāte certus carnium modus praescrībī nōn potest, cibī genus potest.
        </div>

        <div class="line-container" id="Augustinus.211">
            <div class="line-character">
                Augustinus
            </div>
            Sunt et piscēs, quī multum addant alimentī: sunt carnēs, quae minimum.
        </div>

        <div class="line-container" id="Christianus.212">
            <div class="line-character">
                Christianus
            </div>
            Sed in genere plūs alunt carnēs.
        </div>

        <div class="line-container" id="Augustinus.213">
            <div class="line-character">
                Augustinus
            </div>
            Age, dīc mihi sī quō tibi foret iter, utrum mallēs equum alacriōrem ac sublascīvum, an morbidum, quī subinde collābēns sessōrem dēiiciat in terram?
        </div>

        <div class="line-container" id="Christianus.214">
            <div class="line-character">
                Christianus
            </div>
            Quōrsum istud?
        </div>

        <div class="line-container" id="Augustinus.215">
            <div class="line-character">
                Augustinus
            </div>
            Quia piscium ēsus corruptīs hūmōribus corpora nostra reddit māgnīs morbīs obnoxia, ut iam spīrituī nōn possint subservīre.
        </div>

        <div class="line-container" id="Christianus.216">
            <div class="line-character">
                Christianus
            </div>
            Quibus morbīs?
        </div>

        <div class="line-container" id="Augustinus.217">
            <div class="line-character">
                Augustinus
            </div>
            Podagrae, febrī, leprae, morbō rēgiō.
        </div>

        <div class="line-container" id="Christianus.218">
            <div class="line-character">
                Christianus
            </div>
            Quī scīs?
        </div>

        <div class="line-container" id="Augustinus.219">
            <div class="line-character">
                Augustinus
            </div>
            Crēdō medicīs: id malim, quam experīrī.
        </div>

        <div class="line-container" id="Christianus.220">
            <div class="line-character">
                Christianus
            </div>
            Id fortassis in paucīs accidit.
        </div>

        <div class="line-container" id="Augustinus.221">
            <div class="line-character">
                Augustinus
            </div>
            Equidem arbitror in plūribus. Porrō, quoniam animus agit per organa māteriālia corporis, quae malīs aut bonīs hūmōribus afficiuntur, vitiātīs īnstrūmentīs nōn potest, ut vult, exerere vim suam.
        </div>

        <div class="line-container" id="Christianus.222">
            <div class="line-character">
                Christianus
            </div>
            Sciō, medicīs māgnopere damnātum esse piscium ēsum: sed secus vīsum est maiōribus nostrīs, quibus obtemperāre religiōsum est.
        </div>

        <div class="line-container" id="Augustinus.223">
            <div class="line-character">
                Augustinus
            </div>
            Religiōsum erat et ōlim, nōn violāre sabbatum: sed prius erat, servāre hominem sabbatō.
        </div>

        <div class="line-container" id="Christianus.224">
            <div class="line-character">
                Christianus
            </div>
            Suae quisque salūtī cōnsulat.
        </div>

        <div class="line-container" id="Augustinus.225">
            <div class="line-character">
                Augustinus
            </div>
            Immō, sī Paulō volumus auscultāre, nēmō quae sua sunt, quaerat, sed quisque, quae alterīus.
        </div>

        <div class="line-container" id="Christianus.226">
            <div class="line-character">
                Christianus
            </div>
            Sed unde hic novus theologus in convīviō? Unde novus hic ac subitus magister noster?
        </div>

        <div class="line-container" id="Augustinus.227">
            <div class="line-character">
                Augustinus
            </div>
            Quia mihi male convenit cum piscibus.
        </div>

        <div class="line-container" id="Christianus.228">
            <div class="line-character">
                Christianus
            </div>
            Quid igitur? An nōn abstinēs ā carnibus?
        </div>

        <div class="line-container" id="Augustinus.229">
            <div class="line-character">
                Augustinus
            </div>
            Abstineō, sed obmurmurāns, nec sine meō māgnō malō.
        </div>

        <div class="line-container" id="Christianus.230">
            <div class="line-character">
                Christianus
            </div>
            Cāritās omnia suffert.
        </div>

        <div class="line-container" id="Augustinus.231">
            <div class="line-character">
                Augustinus
            </div>
            Vērum; sed eadem quam minimum exigit. Sī suffert omnia cūr nōn ferunt nōs hīs vēscī cibīs, quōs indulsit lībertās ēvangelica? Cūr hī, ā quibus Chrīstus totiēs amōrem suī stīpulātus est, patiuntur tot hominum et corpora perīclitārī morbīs capitālibus, et animās aeternae damnātiōnis perīculō, ob rem nec interdictam ā Chrīstō, nec per sē necessāriam?
        </div>

        <div class="line-container" id="Christianus.232">
            <div class="line-character">
                Christianus
            </div>
            Ubi aliud suādet necessitās, cessat hūmānae cōnstitūtiōnis vigor, cessat et voluntās nomothetae.<a href="#footnote.32"><sup>(32)</sup></a>
        </div>

        <div class="line-container" id="Augustinus.233">
            <div class="line-character">
                Augustinus
            </div>
            At nōn cessat offendīculum īnfīrmōrum. Nōn cessat scrūpulus meticulōsae cōnscientiae. Postrēmō nōn satis cōnstat, quibus līmitibus fīniātur ista necessitās. An quum coeperit ichthyophagus<a href="#footnote.33"><sup>(33)</sup></a> agere animam? Sērō moriēntī porriguntur carnēs. An quum tōtum corpus habet epialus?<a href="#footnote.34"><sup>(34)</sup></a> Nōn tantī erat cibōrum dēlēctus.
        </div>

        <div class="line-container" id="Christianus.234">
            <div class="line-character">
                Christianus
            </div>
            Quid igitur tū vellēs praescrībī?
        </div>

        <div class="line-container" id="Augustinus.235">
            <div class="line-character">
                Augustinus
            </div>
            Sciō, sī quis mihi crēdat ecclēsiasticae reī dictātūram.
        </div>

        <div class="line-container" id="Christianus.236">
            <div class="line-character">
                Christianus
            </div>
            Quid isthuc verbī est?
        </div>

        <div class="line-container" id="Augustinus.237">
            <div class="line-character">
                Augustinus
            </div>
            Sī summus essem Pontifex, hortārer omnēs ad perpetuam vītae sobriētātem, sed praecipuē sub diem fēstum. Cēterum iūs facerem cuique vēscendī quibus vellet, prō corporis salūbritāte, dum moderātē et cum grātiārum āctiōne: daremque operam, utī hoc, quod dētraherētur observātiōnibus huiusmodī carnālibus, accrēsceret ad studium vērae pietātis.
        </div>
        
        <div class="line-container" id="Christianus.238">
            <div class="line-character">
                Christianus
            </div>
            Nīmīrum istud meā quidem sententiā tantī est, ut tē faciāmus Pontificem.
        </div>

        <div class="line-container" id="Augustinus.239">
            <div class="line-character">
                Augustinus
            </div>
            Rīdēs: sed tamen cervīx haec sufficeret vel triplicī corōnae<a href="#footnote.35"><sup>(35)</sup></a> sustinendae.
        </div>

        <div class="line-container" id="Christianus.240">
            <div class="line-character">
                Christianus
            </div>
            At interim vidē, nē ista scrībantur inter articulōs Parīsiēnsium.
        </div>

        <div class="line-container" id="Augustinus.241">
            <div class="line-character">
                Augustinus
            </div>
            Immō quicquid dictum est, scrībētur in vīnō, sīcutī pār est dicta inter pōcula. Sed satis iam theologiae in convīviō. In coenā sumus, nōn in Sorbonā.<a href="#footnote.36"><sup>(36)</sup></a>
        </div>

        <div class="line-container" id="Christianus.242">
            <div class="line-character">
                Christianus
            </div>
            Quid vetat dīcī Sorbonam, ubi bene sorbētur?
        </div>

        <div class="line-container" id="Augustinus.243">
            <div class="line-character">
                Augustinus
            </div>
            Sorbeāmus<a href="#footnote.37"><sup>(37)</sup></a> igitur, nōn disputēmus, nē nōbīs ā sorbīs dīcātur Sorbona, sed ā sorbendō.
        </div>

        <div class="line-container" id="Christianus.244">
            <div class="line-character">
                Christianus
            </div>
            Agite, hospitēs hūmānissimī, quaesō ut coenulam nostram, licet tenuem, aequī bonīque cōnsulātis. Praebēte vōs hilarēs ac lubentēs, quamvīs convīvium tenue sit et frūgāle: ego, vestrā facilitāte frētus, familiāriter vōs vocāre sum ausus. Et est sānē vester mihi adventus cōnspectusque nōn modō grātissimus, vērum etiam iūcundissimus.
        </div>

        <div class="line-container" id="Convivae.245">
            <div class="line-character">
                Convivae
            </div>
            Coena tua, Chrīstiāne optime, multīs modīs ēlegāns lautaque nōbīs vidētur. Quod excūsās, id ūnum habet accūsandum. Nam māgnificentior fuit, quam sat est. Sīquidem hoc convīvium opipārum in prīmīs ac lautum iūdicārim, quod prīmum simplicibus epulīs, deinde hilaritāte, rīsū, iocīs, salibus sit conditum: quae omnia nostrō convīviō nōn dēfuērunt. Vērum dē conviārum numerō hīc mihi quiddam in mentem venit, quōs neque pauciōrēs tribus, neque plūrēs novem esse oportēre scrīpsit Varrō. Trēs enim sunt Charitēs,<a href="#footnote.38"><sup>(38)</sup></a> id est, Grātiae, hūmānitātis ac benevolentiae praesidēs: et novem sunt Mūsae, honēstiōrum studiōrum ducēs. At hīc decem convīvās esse videō, virginibus exceptīs.
        </div>

        <div class="line-container" id="Augustinus.246">
            <div class="line-character">
                Augustinus
            </div>
            Nihil convenientius accidere potuit. Nōs sumus Varrōne ipsō paulō sapientiōrēs. Nam trēs puellās lepidissimās, tanquam trēs Charitēs adhibuimus. Deinde, quia ā novem Mūsārum chorō Apollō abesse numquam crēdendus est, iūre decimum adīēcimus convīvam.
        </div>

        <div class="line-container" id="Christianus.247">
            <div class="line-character">
                Christianus
            </div>
            Poēticē dīxistī. Sī mihi laurus adesset, laureā corōnā caput tuum cingerem, fīerēsque poēta laureātus.
        </div>

        <div class="line-container" id="Augustinus.248">
            <div class="line-character">
                Augustinus
            </div>
            Sī malvā corōnātus essem, malvātus. Tantum honōris mihi nōn arrogō. Honor hīc māior est, quam ut mihi conveniat. Haud equidem tālī mē dignor honōre.
        </div>

        <div class="line-container" id="Christianus.249">
            <div class="line-character">
                Christianus
            </div>
            Vultisne singulī tantundem meā causā facere, quantum vestrā sum factūrus?
        </div>

        <div class="line-container" id="Convivae.250">
            <div class="line-character">
                Convivae
            </div>
            Volumus, ac lubentēs quidem.
        </div>
        <div class="line-container" id="Christianus.251">
            <div class="line-character">
                Chrīstiānus
            </div>
            Ēbibētis igitur ōrdine suum quisque calicem; ā mē exemplum capiētis. Tibi hoc prīmum propīnō, Mīdā.
        </div>

        <div class="line-container" id="Midas.252">
            <div class="line-character">
                Midas
            </div>
            Accipiō abs tē libenter. Prō quō vulgus, praestolor, dīcit. Equidem nōn recūsō. Nihil tuā causā recūsābō.
        </div>

        <div class="line-container" id="Christianus.253">
            <div class="line-character">
                Chrīstiānus
            </div>
            Tū deinde cēterīs propīnā.
        </div>

        <div class="line-container" id="Midas.254">
            <div class="line-character">
                Midas
            </div>
            Erasmī, praebibō tibi dīmidiātam pateram.
        </div>

        <div class="line-container" id="Erasmus.255">
            <div class="line-character">
                Erasmus
            </div>
            Precor, ut sit tibi bonō. Sit tibi bonum atque commodum. Prōsit tibi. Prōficiat, dūrius dīcitur.
        </div>

        <div class="line-container" id="Christianus.256">
            <div class="line-character">
                Chrīstiānus
            </div>
            Sed cuī cessat patera? Cūr nōn obambulat? Dēfēcit nōs vīnum? Ubi sunt oculī tuī, furcifer?<a href="#footnote.39"><sup>(39)</sup></a> Volā, adfer eiusdem generis sextāriōs duōs.
        </div>

        <div class="line-container" id="Puer.257">
            <div class="line-character">
                Puer
            </div>
            Erasmī, salvē; quīdam prō foribus tē conventum expetit.
        </div>

        <div class="line-container" id="Erasmus.258">
            <div class="line-character">
                Erasmus
            </div>
            Quisnam est?
        </div>

        <div class="line-container" id="Puer.259">
            <div class="line-character">
                Puer
            </div>
            Mōrī famulum sē dīcit; herum eius ex Britanniā advenisse: cupere, ut sē vīsās, quandōquidem prīmā lūce iter parat in Germāniam.
        </div>

        <div class="line-container" id="Erasmus.260">
            <div class="line-character">
                Erasmus
            </div>
            Chrīstiāne, subdūcātur ratiō: nam mihi quidem abeundum.
        </div>

        <div class="line-container" id="Christianus.261">
            <div class="line-character">
                Chrīstiānus
            </div>
            Ratiōnem, Erasmī, doctissime, huius coenae ego cōnfēcerō. Nōn est, quod calculum frūstrā terās: grātiam habeō, quī dignātus sīs, nostrō adesse convīviō. Sed avocārī tē, molestum est, nōndum perāctā fābulā.
        </div>

        <div class="line-container" id="Erasmus.262">
            <div class="line-character">
                Erasmus
            </div>
            Quid superest, nisi ut dīcam, Valēte et plaudite?
        </div>

        <div class="line-container" id="Christianus.263">
            <div class="line-character">
                Chrīstiānus
            </div>
            Age, bonī cōnsulēmus, quandō tū nōn ab equō ad asinōs, sed ab amīcīs ad amīcissimōs properās.
        </div>

        <div class="line-container" id="Erasmus.264">
            <div class="line-character">
                Erasmus
            </div>
            Ego pariter tibi grātiās agō, quod prō tuā hūmānitāte ad hoc convīvium longē suāvissimum mē vocāris. Valēte, sodālēs optimī. Bibite nōn sēgniter, et vīvite suāviter.
        </div>

        <div class="line-container" id="Christianus.265">
            <div class="line-character">
                Chrīstiānus
            </div>
            Heus Dromō. Sedētis iamdudum ōtiōsī omnēs. Libetne cuiquam quicquam amplius?
        </div>

        <div class="line-container" id="Convivae.266">
            <div class="line-character">
                Convivae
            </div>
            Nihil omnīnō. Strēnuē mūnus nostrum administrāvimus.
        </div>

        <div class="line-container" id="Christianus.267">
            <div class="line-character">
                Chrīstiānus
            </div>
            Tolle igitur haec, ac bellāria appōne. Mūtā quadrulās atque orbēs. Tolle cultrum meum, quī humī dēcidit. Pira vīnō perfunde. Adsunt mōra praecoqua, etiam domī nostrae nāta.
        </div>

        <div class="line-container" id="Convivae.268">
            <div class="line-character">
                Convivae
            </div>
            Tantō erunt suāviōra, quod vernācula.
        </div>

        <div class="line-container" id="Christianus.269">
            <div class="line-character">
                Chrīstiānus
            </div>
            Ēn prūna<a href="#footnote.40"><sup>(40)</sup></a> cērea, ēn Damascēna, rārum apud nōs spectāculum. Ēn mītia māla. Ēn mālī novum genus, cuius mātrem ego hīsce manibus cōnsēvī. Nucēs castāneae, omne dēliciārum, quās hortī nostrī benignē effundunt, genus.
        </div>

        <div class="line-container" id="Augustinus.270">
            <div class="line-character">
                Augustinus
            </div>
            Sed flosculī dēsunt.
        </div>

        <div class="line-container" id="Christianus.271">
            <div class="line-character">
                Chrīstiānus
            </div>
            Istī Gallicī<a href="#footnote.41"><sup>(41)</sup></a> sunt apparātūs, quī māgnificentiam eam potissimum amant, quae minimō cōnstat. Nōbīs nōn est ea mēns aut ingenium.
        </div>

        <div class="line-container" id="Augustinus.272">
            <div class="line-character">
                Augustinus
            </div>
            Nōn apud Gallōs tantum reperiēs, quibus ea placent, quae minimō cōnstant.
        </div>

        <div class="line-container" id="Christianus.273">
            <div class="line-character">
                Chrīstiānus
            </div>
            Sed heus tū, Augustīne, num tū crēdis, tē hīc immūnem bibisse? Egone tē meīs immūnem tīnxerō pōculīs? At interim propīnātōrī tuō dīmidium scyphī dēbēs.
        </div>

        <div class="line-container" id="Augustinus.274">
            <div class="line-character">
                Augustinus
            </div>
            Is iamdudum mē missum fēcit. Is mihi huius dēbitī grātiam fēcit.
        </div>

        <div class="line-container" id="Christianus.275">
            <div class="line-character">
                Chrīstiānus
            </div>
            Unde ille sibi vendicat tantum auctōritātis? Vix Rōmānus pontifex hoc vinculī relaxet. Nōstī prīscam convīviōrum lēgem, Ἢ πῖθι, ἢ ἄπιθι.<a href="#footnote.42"><sup>(42)</sup></a>
        </div>

        <div class="line-container" id="Augustinus.276">
            <div class="line-character">
                Augustinus
            </div>
            Remittendī iūrisiūrandī iūs habet, cuī factum est, et cuius intererat servārī.
        </div>

        <div class="line-container" id="Christianus.277">
            <div class="line-character">
                Chrīstiānus
            </div>
            Sed omnium conviārum interest, servārī lēgēs inviolābilēs.
        </div>

        <div class="line-container" id="Augustinus.278">
            <div class="line-character">
                Augustinus
            </div>
            Age, quandō haec est Germānōrum religiō,<a href="#footnote.43"><sup>(43)</sup></a> exsorbēbō, quod reliquum est. Sed quid tibi reī mēcum est?
        </div>

        <div class="line-container" id="Christianus.279">
            <div class="line-character">
                Chrīstiānus
            </div>
            Impendium reddās oportet ūnus nōmine omnium. Quid expalluistī? Nē verēre; perfacile poteris. Fac quod saepe fēcistī, ut aliquā ēlegentiā doctiōrēs ā coenā surgāmus: neque enim clam tē est, veterēs illōs in secundīs mēnsīs hilariōra quaedam disputāre solitōs. Age igitur: quibus et quot modīs haec ōrātiō potest ēnūntiārī, indignum auditū?
        </div>

        <h4>Indignum auditū, formula</h4>

        <div class="line-container" id="Augustinus.280">
            <div class="line-character">
                Augustinus
            </div>
            Dīxtī pulchrē per posterius supīnum. Auditū minimē est dignum. Indignum est audīrī. Haud dignum est, quod audiātur. Est, ut audiātur, indignum. Levius est, quam quod audīrī dēbeat. Vix operae pretium est referre. Nōn tantī est, ut audiātur. Ineptius est, quam quod audiātur. Nōn est operae pretium narrāre.
        </div>

        <div class="line-container" id="Christianus.281">
            <div class="line-character">
                Chrīstiānus
            </div>
            Quot modīs haec sententia vertī potest. Māgnō mihi cōnstat?
        </div>

        <h4>Variandī ratiō hanc ōrātiōnem: māgnō mihi cōnstat</h4>

        <div class="line-container" id="Augustinus.282">
            <div class="line-character">
                Augustinus
            </div>
            Hīs verbīs: impendō, īnsūmō, impertiō, cōnstat, ut: Multum in tē docendō īnsūmpsī labōris. Plūrimum eā in rē operae īnsūmpsī. Nōn minus pecūniae quam cūrae in eam rem impendī. Nōn parum īnsūmpsī pecūniae, temporis permultum, labōris plūrimum, ingeniī nōnnihil. Multum lūcubrātiōnis impendī. Multīs vigiliīs haec rēs mihi cōnstat, multō sūdōre, multā operā, plūrimō labōre, sūmptū ingentī, pecūniā māgnā. Plūris mihi cōnstat, quam crēdās. Minōris mihi cōnstat uxor, quam equus meus.
        </div>

        <div class="line-container" id="Christianus.283">
            <div class="line-character">
                Chrīstiānus
            </div>
            At quid sibi vult, Augustīne, quod verbō istī, Cōnstat, modō ablātīvum, modō genitīvum cāsum appōnis?
        </div>

        <div class="line-container" id="Augustinus.284">
            <div class="line-character">
                Augustinus
            </div>
            Quaestiōnem perūtilem ac lātē patentem mōvistī. Vērum nē convīvās loquācitāte meā premam, paucissimīs absolvam. Sed cupiō singulōrum hāc dē rē audīre sententiam, nē cuiquam, ut dīxī, sim molestus.
        </div>

        <div class="line-container" id="Christianus.285">
            <div class="line-character">
                Chrīstiānus
            </div>
            Quīdnī cupiant īdem vel puellae?
        </div>

        <div class="line-container" id="Augustinus.286">
            <div class="line-character">
                Augustinus
            </div>
            Illae sānē nihil aliud quam audient. Accingor igitur, grammaticā bene fortūnante. Scīs, verba emendī ac vendendī aliaque esse cōnsimilī sīgnificātū, quibus appōnantur hī genitīvī, solidī, tantī, quantī, plūris, minōris, tantidem, quantivīs, quanticunque; at ita, sī substantīva nōn appōnantur: quae sī accēdant, utraque in ablātīvum cāsum vertuntur. Quodsī pretium certum appōnātur, pōnēs in ablātīvō. Sī per adiectīvum substantīvē positum, in ablātīvō pōnēs, nisi per adverbia loquī mālīs.
        </div>

        <div class="line-container" id="Christianus.287">
            <div class="line-character">
                Chrīstiānus
            </div>
            Quaenam verba sunt, dē quibus praecipis?
        </div>

        <div class="line-container" id="Augustinus.288">
            <div class="line-character">
                Augustinus
            </div>
            Haec, ferē sunt, emō, mercor: redimō, id est, aut captum, aut perditum: vendō, venundō: revendō, i. e. rursus vendō, quod mihi venditum erat. Vēneō, id est, vendor: cuius praeteritum vēnīvī vel vēniī, supīnum vēnum: hinc vēnālis. Ab illō, id est, vendō, vendibilis mānat. Mereō, prō īnserviō et stīpendium faciō. Comparō, id est, emō vel committō. Commūtō, mūtō, permūtō. Cambīre penitus barbarum in hoc sēnsū. Aestimō, taxō, indicō prō aestimō, cēnseō. Liceor, licēris: licitor, licitāris: addīcō. Distrahor, id est, circumferor ut vēneam. Mētior prō aestimō aut taxō. Cōnstat, prō emitur. Condūcere, locāre. Foenerō, ad foenus dō. Foeneror, ad foenus accipiō. Pācīscor, pactus sum; pangō, pēpigī, id est, pactum faciō.
        </div>

        <div class="line-container" id="Christianus.289">
            <div class="line-character">
                Chrīstiānus
            </div>
            Dā exemplum.
        </div>

        <h4>Vendendī et emendī formulae</h4>

        <div class="line-container" id="Augustinus.290">
            <div class="line-character">
                Augustinus
            </div>
            Quantī istum agrum in singulōs annōs locās? Respondēbimus: vīcēnīs lībrīs francicīs. Huī, nimiō locās. Immō locāvī ōlim multō plūris. At ego tantī nōn condūcam. Sī condūxeris minōris, peream. Immō iam vīcīnus tuus Chrēmēs agrum obtulit, ac rogat. Quantī? Tantidem, quantum tū petis. At multō meliōrem. Mentīris. Faciō, ut solent, quī licentur. Tū ipse tantī possidē. Quid licēris, vel licitāris, cum nihil sīs emptūrus? Quanticunque addīxeris, solvam optimā fide.
        </div>

        <h4>Alterum exemplum</h4>

        <div class="line-container" id="Augustinus.291">
            <div class="line-character">
                Augustinus
            </div>
            Congrum istum, Syra, quantī vendis? Decem obolīs. Nimiō, turpissima. Immō minimō; nūlla tibi vendet minōris. Ēmoriar, sī nōn tantī mihi cōnstat, aut certē nōn multō minōris. Mentīris, venēfica, quoniam duplō vīs vendere, aut triplō. Et centuplō, sī queam: sed fatuōs nōn inveniō. Quid sī liciter tē ipsam? Quantī aestimās tē? Ut lubet. Quantī mē licēris? Quantī indicās tē? Dīc, quantī tē taxās? Quantī tē ipsum īnscrībis? Decem scūtātīs.<a href="#footnote.44"><sup>(44)</sup></a> Huī, tantī? Ehō, an tū minōris mē aestimās? Ego ōlim nōn semel plūris in ūnam noctem sum conducta. Crēdō: at nunc nōn paulō minōris aestimō, quam piscem. Abī in malam rem, ganēō; tantidem tē aestimō, quantī tū mē. Quī tē tērunciō emerit, nimiō emerit. Aut plūris ēmar; aut nōn vendar. Sī māgnō venīre cupis, larvā tibi opus est: nam rūgae istae nōn sinunt, ut cārius vendāris. Eī, quī tantī mē nōlit, nōn sum vēnālis. Ego nē culmō quidem tē emerō. Cōnstitī plūris.
        </div>

        <h4>Tertium exemplum</h4>

        <div class="line-container" id="Augustinus.292">
            <div class="line-character">
                Augustinus
            </div>
            Auctiōnī hodiernae interfuī. Ain' tū? Licitātus sum vectīgālia. Quantī tandem? Decem mīllibus.<a href="#footnote.45"><sup>(45)</sup></a> Huī, tantī? Nē mīrēris; erant, quī multō plūris licitārentur, paucī, quī minōris. Cuī tandem addicta sunt vectīgālia? Chrēmetī, uxōris tuae summō et māximō amīcō. Sed dīvīna, quantī sunt addicta. Decem. Immō quīndecim. Deus bone, ego mihi hominem ipsum cum tōtā familiā dīmidiō addictum nōlim. At ille uxōrem tuam duplō emptam cupit. Animadvertistine in hīs ōrātiōnibus, ubicunque adsit substantīvum pretiī, id in ablātīvō pōnī, cēterīs aut in genitīvō positīs, aut in adverbium mūtātīs? Comparātīvum numquam audīstī sine substantīvīs, exceptīs illīs duōbus, plūris et minōris. Sunt et alia verba, dē quibus sumus locūtī, nōn admodum dissimilia, sum, faciō, habeō, dūcō, aestimō, pendō, quae īdem ferē sīgnificant: fīō itidem. Iūnguntur autem hīs ferē genitīvīs, multī, parvī, māgnī, plūris, plūrimī, minōris, minimī, māximī, tantī, quantī, floccī, pīlī, nihilī, naucī, huius, et sī qua sunt hīs similia.
        </div>

        <div class="line-container" id="Christianus.293">
            <div class="line-character">
                Chrīstiānus
            </div>
            Dā exempla.
        </div>

        <h4>Aestimandī formula</h4>

        <div class="line-container" id="Augustinus.294">
            <div class="line-character">
                Augustinus
            </div>
            Scīs, quantī tē semper fēcerim. Tantī fīēs apud hominēs, quantī virtūtem faciēs. Praeceptōrēs meōs semper fēcī plūrimī. Aurum hāc tempestāte māgnī vēnditur, litterae nihilī sīve prō nihilō dūcuntur. Aurum minōris habeō, quam crēdās. Tuās minās floccī faciō. Prōmissa tua dūcō minimī. Nōn pīlī tē faciō. Sī tantī sapientia penderētur, quantī pecūnia, nēmō aurō egēret. Plūris apud nōs fit aurum sine sapientiā, quam sapientia sine aurō. Hoc plūris tē habeō, quod doctus sīs. Minōris hīc fīēs, quod mentīrī minimē calleās. Hī multī fiunt, quī nigrum in candida vertunt. Hoc mihi plūris es, quod litterās amās. Tantī apud omnēs eris, quantum possidēbis. Tantī ubīque habēberis, quantum habēbis. Nōn quantī habeāris, sed quantī sīs, interest. Tantī Chrīstiānum meum faciō, quantī alium nēminem. Inveniuntur et alia verba cum hīs genitīvīs et ablātīvīs, quae nātūrā suā nōn sīgnificant emptiōnem, aut aliud simile. Petrus ōsculum puellae scūtātō ēmit. Sit illī faustum; nōlim ego bāsiāre tantī. Quantī lūditis? Quantī coenāstis? Quōsdam sexcentīs sēstertiīs coenāsse legimus: at Gallī saepenumerō liardō coenītant. Faustus quantī docet? Parvō: at plūris, quam Dēlius. Quantī igitur? Ūndēvīgintī aureīs. Nōn discam mentīrī tantī. Phaedria apud Terentium et rem, et seipsum perdidit. At nōlim ego amāre tantī. Quidam māgnō dormiunt. Dēmosthenēs plūris siluit, quam aliī loquēbantur. Aequī bonīque cōnsulās ōrō. Est et aliud verbōrum genus, quae accūsātīvum ūnā cum genitīvō aut ablātīvō cāsum exigunt, quae sunt: Accūsō, id est, obiciō crīmen, aut culpō, etiam absentem. Incūsō, culpō extrā iūdicium. Arguō, reprehendō. Īnsimulō, impingō suspīciōnem culpae. Postulō, in iūs vocō. Accersō, dēferō, damnō, condemnō, prōnūnciō, illum esse in culpā. Admoneō, commonefaciō.
        </div>

        <div class="line-container" id="Christianus.295">
            <div class="line-character">
                Chrīstiānus
            </div>
            Exemplī causā.
        </div>

        <h4>Accūsandī formula</h4>

        <div class="line-container" id="Augustinus.296">
            <div class="line-character">
                Augustinus
            </div>
            Scīpiō accūsātus est ambitūs, aut dē ambitū. Arguis mē impudentiae, ipse impudentissimus. Lepidus postulātus est repetundārum. Accersitus est capitis. Sī hominem īnsimulābis avāritiae, male audiēs. Admonetō eum prīstinae fortūnae. Mortālēs ipsō vocābulō suae condiciōnis admonentur. Commonefacitō Lepidum prōmissī. Sunt plēraque, quae accūsātīvum geminum admittant. Doceō tē litterās. Exōrat tē veniam. Dēdocēbō tē istōs mōrēs. Poposcit mē mūtuum. Hīc eius reī mihi admonendus es, quod in hīs secundum accūsātīvum etiam passīva obtinent, in aliīs genitīvus manet. Ā mē doctus est litterās. Postulant mē fūrtī. Postulor fūrtī. Accūsās mē sacrīlegiī. Accūsor sacrīlegiī. Sciō, tē nōndum explētum. Sciō, animō tuō nōndum esse satisfactum. Quandō enim tantus ēlegentiārum hellūō satiētur? Sed convīvīs parcendum est, quōs haec nōn omnēs perinde dēlectant. Ā coenā inter deambulandum, id quod ratiōnī dēerit, persolvemus, nisi quid aliud cēnsēs.
        </div>

        <div class="line-container" id="Christianus.297">
            <div class="line-character">
                Chrīstiānus
            </div>
            Fiat ex tuā sententiā. Agāmus grātiās benīgnitātī dīvīnae, deinde paulisper deambulātūrī.
        </div>

        <div class="line-container" id="Midas.298">
            <div class="line-character">
                Midas
            </div>
            Pulchrē dīcis. Nihil enim hoc vespertīnō coelō amoēnius, nihil salūbrius.
        </div>

        <div class="line-container" id="Christianus.299">
            <div class="line-character">
                Chrīstiānus
            </div>
            Petre, adesdum. Tolle suō quaeque ōrdine, ac vīnum cyathīs īnfunde.
        </div>

        <div class="line-container" id="Petrus.300">
            <div class="line-character">
                Petrus
            </div>
            Iubesne agī grātiās?
        </div>
        <div class="line-container" id="Christianus.301">
            <div class="line-character">
                Chrīstiānus
            </div>
            Age.
        </div>

        <div class="line-container" id="Petrus.302">
            <div class="line-character">
                Petrus
            </div>
            Graecē māvīs, an Latīnē?
        </div>

        <div class="line-container" id="Christianus.303">
            <div class="line-character">
                Chrīstiānus
            </div>
            Utrōque modō.
        </div>

        <div class="line-container" id="Petrus.304">
            <div class="line-character">
                Petrus
            </div>
            Grātiās agimus tibi, pater coelestis, quī tuā ineffābilī potentiā condidistī omnia, tuā īnscrūtābilī sapientiā gubernās ūniversa, tuā inexhaustā bonitāte cūncta pascis ac vegetās: largīre fīliīs tuīs, ut aliquandō tēcum bibant in rēgnō tuō nectar illud immortālitātis, quod prōmīsistī ac praeparāstī vērē dīligentibus tē, per Iēsum Chrīstum. Āmēn.
        </div>

        <div class="line-container" id="Christianus.305">
            <div class="line-character">
                Chrīstiānus
            </div>
            Dīc eadem Graecē, nē cēterī, quod dīcās, intelligant.
        </div>

        <div class="line-container" id="Petrus.306">
            <div class="line-character">
                Petrus
            </div>
            Εὐχαριστοῦμέν σοι, πάτερ οὐράνιε, ὁ τῇ ἀῤῥήτῳ σου δυνάμει κτίσας τὰ πάντα, ὁ τῇ ἀνεξερεύνητῳ σου σοφίᾳ κυβερνῶν ἁπαξάπαντα, ὁ τῇ ἀνεξάντλητῳ σου χρηστότητι ἕκαστα τρεφόμενός τε καὶ αὐξάνων. Χαρίζου τοῖς υἱοῖς σου τὸ μετὰ σοῦ ποτὲ πιεῖν τὸ τῆς ἀθανασίας νέκταρ, ὃ ὑπέσχου καὶ ἡτοίμασας τοῖς ἀληθῶς ἀγαπῶσί σε, διὰ Ἰησοῦ Χριστοῦ, τοῦ υἱοῦ σου, τοῦ κυρίου ἡμῶν, τοῦ μετά σου ζῶντος, καὶ βασιλεύοντος ἐν ἑνότητι τοῦ πνεύματος ἁγίου, εἰς τοὺς αἰῶνας. Ἀμήν
        </div>

        <div class="line-container" id="Christianus.307">
            <div class="line-character">
                Chrīstiānus
            </div>
            Habeō vōbīs, hospitēs candidissimī, grātiam, quī ad hoc convīvīolum venīre dignātī sītis; ōrō aequī bonīque cōnsulātis.
        </div>

        <div class="line-container" id="Convivae.308">
            <div class="line-character">
                Convivae
            </div>
            Nōs vicissim grātiam referre volumus, nōn tantum habēre. Proinde nē multīs agantur grātiae. Quīn potius surgāmus et exspatiēmur.
        </div>

        <div class="line-container" id="Augustinus.309">
            <div class="line-character">
                Augustinus
            </div>
            Dūcāmus nōbīscum virginēs; nam eō minus molesta erit deambulātiō.
        </div>

        <div class="line-container" id="Christianus.310">
            <div class="line-character">
                Chrīstiānus
            </div>
            Rēctē sentis. Nē dēsint nōbīs flosculī, sī forte locus flōrēs nōn habēbit. Utrum māvīs nostrīs in hortīs mōre poēticō<a href="#footnote.46"><sup>(46)</sup></a> rēptāre, an forīs ad amnem exspatiārī?
        </div>

        <div class="line-container" id="Augustinus.311">
            <div class="line-character">
                Augustinus
            </div>
            Habent quidem hortī tuī amoēnitātis permultum, vērum eam voluptātem mātūtīnīs deambulātiōnibus servā. At sōle inclīnātō amnium aspectus oculōs mīrum in modum iuvat.
        </div>

        <div class="line-container" id="Christianus.312">
            <div class="line-character">
                Chrīstiānus
            </div>
            Antecēde igitur, Augustīne, ut poētā dignum est: latus tuum claudam.
        </div>

        <div class="line-container" id="Augustinus.313">
            <div class="line-character">
                Augustinus
            </div>
            Bone Deus, quantum comitum, quantam pompam nōbīscum dūcimus! Dīcī nōn potest, Chrīstiāne, quantum mihi placeam. Satrapēs mihi videor.
        </div>

        <div class="line-container" id="Christianus.314">
            <div class="line-character">
                Chrīstiānus
            </div>
            Age, nunc prōmissum praestā. Solve, quod recēpistī.
        </div>

        <div class="line-container" id="Augustinus.315">
            <div class="line-character">
                Augustinus
            </div>
            Quid mē potissimum vīs dīcere?
        </div>

        <div class="line-container" id="Christianus.316">
            <div class="line-character">
                Chrīstiānus
            </div>
            Ego quondam in Polliōnis ōrātiōne cum multa, tum illud imprīmīs solēbam admīrārī, quod tam facile, tam crebrō, tam venustē ōrātiōnem verteret: quae rēs nōn modo singulāris ingeniī, vērum etiam multī ūsus mihi vidētur.
        </div>

        <div class="line-container" id="Augustinus.317">
            <div class="line-character">
                Augustinus
            </div>
            Haud iniūriā istud in Polliōne admīrātus es, Chrīstiāne. Ille enim tum hāc in rē dīvīnam quandam vim obtinet, quam quidem illī cum ingeniī dexteritāte quādam, tum plūrimō et dīcendī, et legendī, et scrībendī ūsū contigisse opīnor, potius quam ratiōne aliquā, aut praeceptiōne.
        </div>

        <div class="line-container" id="Christianus.318">
            <div class="line-character">
                Chrīstiānus
            </div>
            At ego ratiōnem aliquam istius reī, sī fierī potest, exspectō.
        </div>

        <div class="line-container" id="Augustinus.319">
            <div class="line-character">
                Augustinus
            </div>
            Ita, ut dīxī, rēs habet. Vērum quia tē tantopere videō velle, quantum poterō, mōrem geram, eāsque ratiūnculās, quās in Polliōnis ōrātiōnibus mihi vīsus sum animadvertere, ut poterō, reddam.
        </div>

        <h4>Brevis dē cōpiā praeceptiō</h4>

        <div class="line-container" id="Augustinus.320">
            <div class="line-character">
                Augustinus
            </div>
            Accingor. Prīncipiō rēs ipsa pūrīs, ēlēctīs ac Latīnīs verbīs efferenda est: quod ipsum posse, nōn mediocris artificis est. Sunt enim permultī, quī nesciō quō modō cōpiam et varietātem ōrātiōnis affectant, cum nē semel quidem rem possint aptē explicāre. Istī, tanquam semel balbutīsse sit parum, balbūtiem suam aliīs atque aliīs modīs reddunt balbiōrem, tanquam ipsī sēcum certāmen suscēperint, ut, quam barbarissimē dīcī possit, dīcant. Itaque ineptī synōnyma quaedam congerunt, adeō interdum inter sē dissidentia, ut ipsa mīrentur, quō pactō convēnerint. Quid enim absurdius, quam hominem pannōsum, cuī nē ūna quidem, quam sine pudōre possit induere, sit vestis, eum tamen subinde suōs pannōs mūtāre, ac mendicitātem suam prō opibus ostentāre? At nihilō minus rīdiculī videntur istī varietātis affectātōrēs, quī cum barbarē semel dīxērunt, repetunt idem multō barbarius, dēmum iterum atque iterum indoctius. Hoc est nōn ōrātiōne, sed soloecismīs abundāre. In prīmīs igitur, ut dīxī, rēs ipsa aptīs atque ēlēctīs verbīs est explicanda. Deinde mūtātōriīs verbīs ūtendum, sī qua, quae idem efficiant, reperiantur: reperiuntur enim permulta. Dēmum ubi propria dēficient, trānslātītiīs erit ūtendum, sī modō verēcunda sit trānslātiō. Ea quoque ubi dēerunt, sī per āctīva dīxistī, ad passīva revertendum erit, quae nōbīs totidem ōrātiōnēs reddunt, quot ex āctīvīs cōnstābant. Posteā verba, sī licēbit, aut in nōmina verbiālia, aut in participia conmūtābimus. Postrēmō, ubi modō adverbia in nōmina, modō nōmina in aliās atque aliās partēs commūtāverimus, per contrārium dīcēmus: aut affirmātīvam ōrātiōnem in negātīvam commūtābimus, aut retrōrsum: aut certē, quod prōnūnciātīvē dictum, per interrogātiōnem efferēmus. Nunc exemplī causā hanc sententiam sūmāmus:

Litterae tuae māgnopere mē dēlectārunt.
        </div>

        <h4>Litterae</h4>

        <div class="line-container" id="Augustinus.321">
            <div class="line-character">
                Augustinus
            </div>
            Epistola, epistolium, scrīpta, schedae, litterulae.
        </div>

        <h4>Māgnopere</h4>

        <div class="line-container" id="Augustinus.322">
            <div class="line-character">
                Augustinus
            </div>
            Mīrum in modum, mīrīs modīs, maiōrem in modum, mīrandum in modum, suprā modum, plūrimum, nōn mediocriter, summopere, māximopere.
        </div>

        <h4>Mē</h4>

        <div class="line-container" id="Augustinus.323">
            <div class="line-character">
                Augustinus
            </div>
            Animum meum, pectus meum, oculōs meōs, cor meum, Chrīstiānum.
        </div>

        <h4>Dēlectārunt</h4>

        <div class="line-container" id="Augustinus.324">
            <div class="line-character">
                Augustinus
            </div>
            Voluptāte affēcērunt, recrēāvērunt, exhilārāvērunt, voluptātī fuērunt, oblectārunt, voluptāte perfūdērunt, mellitissimae fuērunt, iūcundissimae, etc. Habēs mātēriam; tuum erit compōnere. Experiāmur igitur. Faciāmus perīculum.
        </div>

        <div class="line-container" id="Christianus.325">
            <div class="line-character">
                Chrīstiānus
            </div>
            Tuae litterae māgnopere mē dēlectārunt. Tua epistola mīrificē nōs exhilārāvit.
        </div>

        <div class="line-container" id="Augustinus.326">
            <div class="line-character">
                Augustinus
            </div>
            Verte āctīvum in passīvum, alia erit faciēs, ut: Dīcī nōn possit, quam tuīs sim scrīptīs exhilārātus.
        </div>

        <h4>Item per alia verba idem efficientia</h4>

        <div class="line-container" id="Augustinus.327">
            <div class="line-character">
                Augustinus
            </div>
            Tuīs ex litterīs incrēdibilem cēpī voluptātem. Ex epistolā Celsitūdinis tuae plūrimum voluptātis accēpī. Nōn mediocrem laetitiam tua mihi scrīpta attulērunt. Gaudiō tua mē scrīpta, quantus eram, perfūdērunt. Hīc nōn ita licēret mūtāre in passīva, nisi in illō postrēmō, perfūsus gaudiō, quod ūsitāte dīcitur; capiēbātur ā mē voluptās; allātum est gaudium, nōn perinde ūsitāte dīxeris.
        </div>

        <h4>Per afficiō</h4>

        <div class="line-container" id="Augustinus.328">
            <div class="line-character">
                Augustinus
            </div>
            Singulārī voluptāte litterae tuae mē affēcērunt.
        </div>

        <h4>Mūtā in passīvum</h4>

        <div class="line-container" id="Augustinus.329">
            <div class="line-character">
                Augustinus
            </div>
            Tuīs scrīptīs incrēdibilī sum affectus voluptāte. Nōn parum gaudiōrum tuum nōbīs epistolium peperit.
        </div>

        <h4>Per Sum et nōmina adiectīva</h4>

        <div class="line-container" id="Augustinus.330">
            <div class="line-character">
                Augustinus
            </div>
            Tuae mihi litterae multīs modīs iūcundissimae fuērunt. Fuit tua illa epistola sānē quam grātissima.
        </div>

        <h4>Per nōmina substantīva</h4>

        <div class="line-container" id="Augustinus.331">
            <div class="line-character">
                Augustinus
            </div>
            Ineffābilī voluptātī tua nōbīs epistola fuit. Incrēdibilī iūcunditātī fuērunt tuae litterae.
        </div>

        <h4>Commūtā in negātiōnem</h4>

        <div class="line-container" id="Augustinus.332">
            <div class="line-character">
                Augustinus
            </div>
            Tua scrīpta nōn mediocri laetitiae fuēre. Nihil in vītā tuīs litterīs accidit iūcundius.

Quanquam hāc ratiōne aliquotiēs iam ūsī sumus, quae nōn est neglegenter praetereunda. Nam quotiēs multum, plūrimum, singulāriter, sīgnificāre volumus, per contrārium verbum idem efficiēmus: ut, vehementer tē amat Henrīcus. Haud vulgāriter tē amat. Multum mē iuvat vīnum. Haud parum iuvat. Est vir singulārī ingeniō. Est vir ingeniō nōn vulgārī. Est homō doctrīnā admīrandā. Est homō nōn contemnendā doctrīnā. Thōmās est summō apud suōs locō nātus. Nōn īnfīmō locō nātus. Augustīnus ēloquentissimus fuit. Nōn inēloquēns fuit. Carneadēs ōrātor fuit nōbilis; nōn ignōbilis, nōn obscūrus. Et id genus similia, quae numquam nōn ūsū veniunt: sed admonuisse rem clārissimam satis est. Nec tē lateat, bifāriam nōs huiusmodī ōrātiōnum genere ūtī, modestiae causā, praesertim sī dē nōbīs ipsīs loquāmur: tum etiam amplificandī grātiā. Nam nōn ingrātum, prō valdē grātō: nōn vulgāriter, prō singulāriter, rēctē et venustē dīcimus.
        </div>

        <h4>Modestiae causā</h4>

        <div class="line-container" id="Augustinus.333">
            <div class="line-character">
                Augustinus
            </div>
            Ego litterīs meīs nōnnūllam doctrīnae sum opīniōnem cōnsecūtus. Semper cūrāvī, ut in litterāriā glōriā nōn postrēmās partēs tenērem.

Dē amplificātiōne superiōra sunt exempla; nunc ad nostra revertāmur. Nihil tua epistola umquam ēvēnit grātius: Nūlla rēs maiōri umquam voluptātī fuit, quam tua scrīpta. Nūlla umquam ex rē tantundem cēpī voluptātis, quantum ex tuīs litterīs amantissimīs.

Hoc modō singulae ōrātiōnēs superiōrēs poterunt variārī per interrogātiōnem. Quid tuīs litterīs in vītā iūcundius esse potuit? Quid epistola illa tua nōbīs ēvēnit dulcius? Quid ita oblectāvit umquam, ut proximae tuae litterae? Hoc modō rursum singulās ferē ōrātiōnēs variāre licēbit.
        </div>

        <div class="line-container" id="Christianus.334">
            <div class="line-character">
                Chrīstiānus
            </div>
            Quid deinde fiet?
        </div>

        <div class="line-container" id="Augustinus.335">
            <div class="line-character">
                Augustinus
            </div>
            Iam paulō līberius tōtam ōrātiōnem vertēmus, ut ūnam dictiōnem plūribus verbīs circumloquāmur.
        </div>

        <div class="line-container" id="Christianus.336">
            <div class="line-character">
                Chrīstiānus
            </div>
            Dīc exemplī causā.
        </div>

        <div class="line-container" id="Augustinus.337">
            <div class="line-character">
                Augustinus
            </div>
            Quod modō per nōmen incrēdibile, modō per adverbium incrēdibiliter, dictum erat, ūnam dictiōnem aliquot verbīs commūtābimus. Litterīs cōnsequī nequeam, quantum tuīs litterīs sim dēlectātus. Et mihi scrīptū, et tibi crēditū perdif ficile fuerit, quantae iūcunditātī tua mihi scrīpta fuerint. Explicāre prōrsum nequeō, quam sim tuīs litterīs gāvīsus. Et item in īnfīnītum. Rursum aliō pactō. Nam hāctenus et per negātiōnem, et per interrogātiōnem, postrēmō per īnfīnītās ōrātiōnēs variāvimus. Nam per subiūnctīvās sīve condiciōnālēs variābimus hoc modō: Moriar, sī umquam quicquam fuit tuīs litterīs aut optātius aut dulcius. Peream, sī ūlla rēs maiōrī voluptātī fuit, quam tuae litterae. Ita mē Deus amet, ut nihil in vītā tuīs litterīs accidit iūcundius. Et item alia multa in hunc modum excōgitāre licēbit.
        </div>

        <div class="line-container" id="Christianus.338">
            <div class="line-character">
                Chrīstiānus
            </div>
            Quid deinde?
        </div>

        <div class="line-container" id="Augustinus.339">
            <div class="line-character">
                Augustinus
            </div>
            Nunc ad trānslātiōnēs, similitūdinēs et exempla fugiendum est.
        </div>

        <h4>Trānslātiō est in hīs</h4>

        <div class="line-container" id="Augustinus.340">
            <div class="line-character">
                Augustinus
            </div>
            Accēpī litterās tuās, quae mellītae fuērunt. Nihil nisi merae dēliciae tua mihi scrīpta videntur. Mera voluptās sunt tuae litterae. Et huiusmodī plūrima. Sed cavendum, nē obsolētīs aut dūriōribus trānslātiōnibus ūtāmur, quāle est illud:<a href="#footnote.47"><sup>(47)</sup></a>

Iuppiter hībernās cānā nive cōnspuit Alpēs.

Et quāle est illud: Coena tuōrum scrīptōrum mē suāvissimīs epulīs refēcit
        </div>

        <h4>Comparātiō ā similī</h4>

        <div class="line-container" id="Augustinus.341">
            <div class="line-character">
                Augustinus
            </div>
            Tua scrīpta omnī vel ambrosiā, vel nectare suāviōra fuēre. Litterae tuae quōvīs melle mihi fuēre dulciōrēs. Epistola hūmānitātis tuae et siliquam<a href="#footnote.48"><sup>(48)</sup></a> omnem, et mel Atticum, et saccharum omne, nectar ambrosiamque deōrum longē superāvit. Hīc quicquid dulcēdine nōbilitātum est, in medium addūcī potest.
        </div>

        <h4>Ab exemplō</h4>

        <div class="line-container" id="Augustinus.342">
            <div class="line-character">
                Augustinus
            </div>
            Numquam addūcar, ut crēdam, Hērō Leandrī suī litterās aut maiōre voluptāte, aut plūribus ōsculīs accēpisse, quam tuās accēpī. Vix crēderim, aut Scīpiōnem ēversā Carthāgine, aut Paulum Aemilium captō Perseō māgnificentiōrem ēgisse triumphum, quam ego, simul ac suāvissima tua scrīpta tuus mihi tabellārius reddidit. Huiusmodī tum ex fābulīs, tum ex historiīs īnfīnīta possunt invenīrī. Ē physicā vērō sūmuntur rērum similitūdinēs, quārum quamplūrimārum nātūrās memoriter tenēre necesse est. Nunc sī libet, in aliā sententiā tentēmus.

Numquam, dum vīvam, tuī erō immemor.

Semper, dum vīvam, tuī meminērō. Quoad vīvam, numquam mē tuī capiet oblīviō. Prius vīvere dēsinam, quam tuī meminisse.
        </div>

        <h4>Per comparātiōnem</h4>

        <div class="line-container" id="Augustinus.343">
            <div class="line-character">
                Augustinus
            </div>
            Sī umbram corpus poterit effugere, et hic animus tuī quibit oblīvīscī. Tuī memoriam nē Lēthaeus<a href="#footnote.49"><sup>(49)</sup></a> quidem amnis poterit abolēre. Praetereā per ἀδύνατον<a href="#footnote.50"><sup>(50)</sup></a> aut, mōre poēticō, per contrāria:

Dum iuga montis aper, fluviōs dum piscis amābit.
Ante levēs ergō pāscentur in aethere cervī,

etc. quae nōn est multī negōtiī excōgitāre. Vērum nē immodicī videāmur, hīs in praesentiā contentī sīmus. Aliās, sī volēs, cōpiōsius hāc dē rē colloquēmur.
        </div>

        <div class="line-container" id="Christianus.344">
            <div class="line-character">
                Chrīstiānus
            </div>
            Ego tē, Augustīne, iam plānē exhaustum putābam: sed tū praeter exspectātiōnem novum thēsaurum indicāstī, quem sī pergās explicāre, nox ante occupāverit, quam tibi eādem dē rē dēsint verba.
        </div>

        <div class="line-container" id="Augustinus.345">
            <div class="line-character">
                Augustinus
            </div>
            Sī ego hoc mediocri et doctrīnā et ingeniō praestō, quantum Cicerōnem ipsum<a href="#footnote.51"><sup>(51)</sup></a> valuisse crēdis, quī cum Rosciō histriōne certāsse legitur? Sed sōl nōs relinquit. Hūmēscit coelum, praestat imitārī aviculās, tēctōque ac lectō nōs condere. Proinde valē, mī Chrīstiāne suāvissime, in crāstinum.
        </div>

        <div class="line-container" id="Christianus.346">
            <div class="line-character">
                Chrīstiānus
            </div>
            Tū itidem bene valeās, Augustīne omnium doctissime.
        </div>

        <div class="footnote" id="footnote.1">
            <a href="#Augustinus.14">(1)</a>. Diem fēstum facere: prōverbium.
        </div>

        <div class="footnote" id="footnote.2">
            <a href="#Christianus.15">(2)</a>. Pӯthagōricā coenā: Quandō Pythagorici oleribus et bellariis tantum vēscēbantur, factum ut tenuem impendiō cēnam Pӯthagōricam vocārēmus.
        </div>

        <div class="footnote" id="footnote.3">
            <a href="#Augustinus.22">(3)</a>. Cūrābimus cutem: Prōverbia sunt, Cuticulam cūrāre, Bacchānālia vīvere, Indulgēre geniō.
        </div>

        <div class="footnote" id="footnote.4">
            <a href="#Augustinus.36">(4)</a>. Lupum: id est vorācī appellātīvum locō appellātīvī.
        </div>

        <div class="footnote" id="footnote.5">
            <a href="#Christianus.37">(5)</a>. Rōre vīvās: Vide prōverbium Rōre pāscitur.
        </div>

        <div class="footnote" id="footnote.6">
            <a href="#Christianus.37">(6)</a>. Apitius: Nepōtum omnium ut Plīnius inquit altissimus gurgēs.
        </div>

        <div class="footnote" id="footnote.7">
            <a href="#Augustinus.38">(7)</a>. Lēgēs sūmptuāriās: Dē lēgibus sūmptuāriīs lege Gellius lib. 2 cap. 24, Festus Pompeius in dictiōne Centēnāria cēna, Plīnium lib. 10 cap. 50, Macrobium lib. 3 Saturnāliōrum cap. 17.
        </div>

        <div class="footnote" id="footnote.8">
            <a href="#Augustinus.48">(8)</a>. Stoicī: Porticus Athēnīs unde dictī Stoicī (ā Stoā).
        </div>

        <div class="footnote" id="footnote.9">
            <a href="#Augustinus.52">(9)</a>. Asōtōs: Asōtī populus lūxū perditus, ex rē nōmen habēns: Graecīs enim Asōtus dīcitur intemperāns parumque sobrius.
        </div>

        <div class="footnote" id="footnote.10">
            <a href="#Augustinus.70">(10)</a>. Iuxtā: Iūxtā adverbium sonat aequē.
        </div>

        <div class="footnote" id="footnote.11">
            <a href="#Christianus.71">(11)</a>. Coenāticae philosophiae: Catius indūcitur apud Horātium coenāticā philosophiā ad unguem doctus.
        </div>

        <div class="footnote" id="footnote.12">
            <a href="#Christianus.73">(12)</a>. Bēlnēnse: Vulgō Beānum vocant.
        </div>

        <div class="footnote" id="footnote.13">
            <a href="#Christianus.77">(13)</a>. Hōrnum: Huius annī.
        </div>

        <div class="footnote" id="footnote.14">
            <a href="#Augustinus.78">(14)</a>. Lūcullī: Trium Rōmānōrum dīvitiae nōbilitāte sunt Lūcullī Crassī Varrōnis.
        </div>

        <div class="footnote" id="footnote.15">
            <a href="#Christianus.79">(15)</a>. Chrӯsippum: Simile occultum, vel etiam artō ἀντονομαστικῶς proprium prō appellātīvō.
        </div>

        <div class="footnote" id="footnote.16">
            <a href="#Augustinus.84">(16)</a>. Foecundī calicēs: Comprobātiō ā testimōniō.
        </div>

        <div class="footnote" id="footnote.17">
            <a href="#Christianus.85">(17)</a>. Poētārum Deum: Bacchus cūr poētārum Deus.
        </div>

        <div class="footnote" id="footnote.18">
            <a href="#Christianus.85">(18)</a>. Tēmulentō Deō: Appellātīvum locō propriī ab effectīs vīnī.
        </div>

        <div class="footnote" id="footnote.19">
            <a href="#Augustinus.92">(19)</a>. Adhibitīs Nymphīs: Hoc est, dīlūtus.
        </div>

        <div class="footnote" id="footnote.20">
            <a href="#Christianus.93">(20)</a>. Gemmā: ἔλλειψις id est ē gemmā συνεκδοχικῶς, sūmtā parte praestantiōre prō tōtō pōculō gemmīs ōrnātō.
        </div>

        <div class="footnote" id="footnote.21">
            <a href="#Augustinus.100">(21)</a>. In scholā Catiānā: Catius Epicūreus fuit et cēnārum auctor. Vide Horātium lib. 2 Sermōnum.
        </div>

        <div class="footnote" id="footnote.22">
            <a href="#Christianus.127">(22)</a>. Monogrammum: Monogrammī dīcuntur hominēs praetenuēs ac pūsillī ā pictūrīs in quibus ūnicā līneā nōtantur homūnculī velut procul apparentēs. Plīnius lib. 8 cap. 36.
        </div>

        <div class="footnote" id="footnote.23">
            <a href="#Erasmus.135">(23)</a>. Plīnius: Meminit Plīnius lib. 8 cap. 32.
        </div>

        <div class="footnote" id="footnote.24">
            <a href="#Augustinus.151">(24)</a>. Plīnius: Plīnius eōdem lib. cap. 55.
        </div>

        <div class="footnote" id="footnote.25">
            <a href="#Augustinus.167">(25)</a>. Furiī: Catullus in epigrammāte cuius initium Furī cuī neque servus &c.
        </div>

        <div class="footnote" id="footnote.26">
            <a href="#Christianus.178">(26)</a>. Iecore anserīnō: Vide Plīnium lib. 10 cap. 22.
        </div>

        <div class="footnote" id="footnote.27">
            <a href="#Christianus.190">(27)</a>. Aloēn, absӯnthium: Herbae pharmaca amāritūdinis nōtae.
        </div>

        <div class="footnote" id="footnote.28">
            <a href="#Christianus.198">(28)</a>. Aesōpōs: Aesōpī, Apitiī lūxus multōrum litterīs nōbilitātus est; festīviter autem mūtātō numerō lūxuriōsōs vocant Aesōpōs Apitiōs, effēminātōs dīcimus Sardanapālōs.
        </div>

        <div class="footnote" id="footnote.29">
            <a href="#Christianus.200">(29)</a>. Mūraenae: Mūraena, Scarus, Acipēnser piscēs sunt ōlim cārissimī et dēliciīs dīvitum habitī.
        </div>

        <div class="footnote" id="footnote.30">
            <a href="#Augustinus.205">(30)</a>. Βουλιμίαν: Est ingēns famēs. Λιμός enim famēs, et quasi syllaba auget Bovēs, quāsī tōtō verbe ēsuriāt aliquis.
        </div>

        <div class="footnote" id="footnote.31">
            <a href="#Augustinus.205">(31)</a>. Hōmerō: Odyssēa μ.
        </div>

        <div class="footnote" id="footnote.32">
            <a href="#Christianus.232">(32)</a>. Nomothetae: id est rēgis auctōris. Νομοθέτης.
        </div>

        <div class="footnote" id="footnote.33">
            <a href="#Augustinus.233">(33)</a>. Ichthyophagus: id est quī vēscātur piscibus. Est porinde nōmen habēns.
        </div>

        <div class="footnote" id="footnote.34">
            <a href="#Augustinus.233">(34)</a>. Epialus: Epialus febris genus est vehemēns omnīs causae, sīc dicta Epialus quasi placidē assiliens, quemadmodum Fūriae Eumenidēs quum nūllī bene velint.
        </div>

        <div class="footnote" id="footnote.35">
            <a href="#Augustinus.239">(35)</a>. Triplicī corōnae: Pontificis diadēma triplicī corōnā īnsignītum est.
        </div>

        <div class="footnote" id="footnote.36">
            <a href="#Augustinus.241">(36)</a>. Sorbonā: Gymnasium Parīsiēnse.
        </div>

        <div class="footnote" id="footnote.37">
            <a href="#Augustinus.243">(37)</a>. Sorbeāmus: Sorbum: Pōmī genus ā acerbitāte constrīngēns faucēs, ut quaedam occīdant etiam.
        </div>

        <div class="footnote" id="footnote.38">
            <a href="#Convivae.245">(38)</a>. Charitēs: Vide Gellium lib. 3 cap. 18.
        </div>

        <div class="footnote" id="footnote.39">
            <a href="#Christianus.256">(39)</a>. Furcifer: inde prōverbium. Omnis servus ferē monosӯlabus.
        </div>

        <div class="footnote" id="footnote.40">
            <a href="#Christianus.269">(40)</a>. Prūna: Ā Damascō monte nōn ab oppidō. Graecīs βράβυλα etiam dīcuntur.
        </div>

        <div class="footnote" id="footnote.41">
            <a href="#Christianus.271">(41)</a>. Gallicī: Gallōrum māgnificentia in convīviīs.
        </div>

        <div class="footnote" id="footnote.42">
            <a href="#Christianus.275">(42)</a>. Ἢ πῖθι, ἢ ἄπιθι: id est aut bibe aut abī.
        </div>

        <div class="footnote" id="footnote.43">
            <a href="#Augustinus.278">(43)</a>. Religiō: mōs religiōsē observātus.
        </div>

        <div class="footnote" id="footnote.44">
            <a href="#Augustinus.291">(44)</a>. Scūtātīs: Scūtātus est Schilt, numisma īnferiōris Germāniae.
        </div>

        <div class="footnote" id="footnote.45">
            <a href="#Augustinus.292">(45)</a>. Decem mīllibus: Frequēns apud Latīnōs in numerāriīs summīs dēfectus. Decem mīllibus subaudī nummīs aut dēnāriīs aut simile.
        </div>

        <div class="footnote" id="footnote.46">
            <a href="#Christianus.310">(46)</a>. Mōre poēticō reptāre: Alludit ad carmen Horātiī in Epist. ad Tibullum: An tacitum sylvās inter rēptāre salūbrēs.
        </div>

        <div class="footnote" id="footnote.47">
            <a href="#Augustinus.340">(47)</a>. Et quāle: Apud Fūrium dē quō Gellius lib. 13 cap. 11.
        </div>

        <div class="footnote" id="footnote.48">
            <a href="#Augustinus.341">(48)</a>. Siliquam: Siliqua frūctus praedulcis, sed malus stomachō. Arbor Graecīs κόμαρος, Latīnīs arbutus vocātur; frūctus nōn absimilis quantitāte mespilō, sed rubicundus est.
        </div>

        <div class="footnote" id="footnote.49">
            <a href="#Augustinus.343">(49)</a>. Lēthaeus amnis: Quem poētae interpretantur īnfērum oblīviōnum fontem.
        </div>

        <div class="footnote" id="footnote.50">
            <a href="#Augustinus.343">(50)</a>. Ἀδύνατον: impossibile, quod fierī nequit. Hōrum cōpiam Ovidius sōlus sufficere potest.
        </div>

        <div class="footnote" id="footnote.51">
            <a href="#Augustinus.345">(51)</a>. Cicerōnem ipsum: Quantum Cicerōnem: lege Macrobium lib. 3 Saturnāliōrum cap. 14.
        </div>

        {% assign prev_sequence = page.sequence | minus: 1 %}
        {% assign next_sequence = page.sequence | plus: 1 %}
        {% assign files = site.html_pages | where_exp: "page", "page.path contains 'files/'" %}
        {% assign neighbors = files | where: "type", "Colloquium" | where: "author", page.author | where: "collection",
        page.collection %}
        {% assign prev_page = neighbors | where: "sequence", prev_sequence | first %}
        {% assign next_page = neighbors | where: "sequence", next_sequence | first %}

        <div class="nav-buttons">
            <a href="{{ prev_page.url }}" class="nav-button nav-back">⟵ Previous</a>
            <a href="{{ next_page.url }}" class="nav-button nav-next">Next ⟶</a>
        </div>
    </div>
</body>
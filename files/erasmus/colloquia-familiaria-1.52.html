---
title: Colloquia Familiaria - Colloquium Quadrāgēsimum Septimum
subtitle: Puerpera
type: Colloquium
author: Erasmus
collection: Colloquia Familiaria
topic: The Woman in Childbed  
difficulty: Advanced
sequence: "047"
character_count: 2
permalink: /erasmus/colloquia-familiaria-puerpera/
---

<!DOCTYPE html>

<head>
    <title>{{page.title}}</title>
    <meta name="viewport" content="width=device-width, initial-scale=1.0" />
    <link rel="icon" type="image/x-icon" href="/images/favicon.ico" />
    <link rel="stylesheet" href="/style-reading.css" />
    <link rel="stylesheet" href="/style-common.css" />
    <link rel="stylesheet" href="/w3.css" />
</head>

<body>
    <div class="w3-top">
        <div class="w3-bar w3-black">
            <a href="/" class="w3-bar-item w3-button w3-mobile"><b>Colloquia Latina</b></a>
            <a href="{{ site.baseurl }}/{{ page.author | downcase | replace: ' ', '-' }}/"
                class="w3-bar-item w3-button w3-mobile">{{ page.author }}</a>
            <div class="w3-bar-item w3-mobile w3-center"><i>{{ page.title }}</i></div>
        </div>
    </div>
    <div style="height: 3em"></div>

    <div class="main-content">
        <h1>{{page.title}}</h1>
        <h3>{{page.subtitle}}</h3>

        <div class="characters">
            Persōnae:<br>
            Eutrapelus, Fabulla
        </div>

        <div class="line-container" id="Eutrapelus.1">
            <div class="line-character">
                Eutrapelus
            </div>
            Salva sīs optima Fabulla.
        </div>

        <div class="line-container" id="Fabulla.2">
            <div class="line-character">
                Fabulla
            </div>
            Salvē multum, Eutrapele. Sed quid tandem novae reī accidit, quod nunc salūtātor insolēns advenērīs, quem hoc triennō tōtō nēmō nostrum vīdit?
        </div>

        <div class="line-container" id="Eutrapelus.3">
            <div class="line-character">
                Eutrapelus
            </div>
            Dīcam: forte praeteriēns hās aedēs, vīdī cornīcem<a href="#footnote.1"><sup>(1)</sup></a> obvīnctam candidō linteō. Dēmīrābar quid esset caussae.
        </div>

        <div class="line-container" id="Fabulla.4">
            <div class="line-character">
                Fabulla
            </div>
            Adeōne hospes es in hāc regiōne, ut ignōrēs hoc esse symbolum puerperiī in aedibus?
        </div>

        <div class="line-container" id="Eutrapelus.5">
            <div class="line-character">
                Eutrapelus
            </div>
            Ehō, an nōn prōdigium est vidēre cornīcem albam? Sed extrā iocum; sciēbam maximē, vērum suspīcārī nōn potuī tē puellam vixdum ingressam decimum sextum annum tam mātūrē didicisse difficillimam artem gignendī līberōs, quam aegrē discunt quaedam ante annōs trīgintā.
        </div>

        <div class="line-container" id="Fabulla.6">
            <div class="line-character">
                Fabulla
            </div>
            Ut tū semper es quod dīceris, Eutrapele.
        </div>

        <div class="line-container" id="Eutrapelus.7">
            <div class="line-character">
                Eutrapelus
            </div>
            Ut numquam deest Fabullae fābula. Dēmīrantī igitur commodum occurrit Polygamus.
        </div>

        <div class="line-container" id="Fabulla.8">
            <div class="line-character">
                Fabulla
            </div>
            Is quī nūper extulit uxōrem decimam?
        </div>

        <div class="line-container" id="Eutrapelus.9">
            <div class="line-character">
                Eutrapelus
            </div>
            Is ipse, sed quod tē fugit, opīnor, rūrsum tam ambitiōsē prōcum agit, quasi hāctenus vīxerit caelebs. Hīc percūnctantī quid accidisset novae reī: <em>Muliebre corpus,</em> inquit, <em>in hīs aedibus per medium sectum est in duo.</em> Ob quod, inquam, facinus? <em>Sī vērum est,</em> inquit, <em>quod rūmōre populārī iactātur, heīc māterfamiliās sustinuit dēglubere marītum suum;</em> simulque cum rīsū subdūxit sēsē.
        </div>

        <div class="line-container" id="Fabulla.10">
            <div class="line-character">
                Fabulla
            </div>
            Homō crassē facētus.
        </div>

        <div class="line-container" id="Eutrapelus.11">
            <div class="line-character">
                Eutrapelus
            </div>
            Ego mē prōtinus intrō coniēciō, tibi fēlīcem partum grātulātūrus.
        </div>

        <div class="line-container" id="Fabulla.12">
            <div class="line-character">
                Fabulla
            </div>
            Salūtem mihi grātulāre, sī volēs, Eutrapele; fēlīcem partum tum grātulāberis, quum quod ēnixa sum videris dē sē praebēre specimen bonī virī.
        </div>

        <div class="line-container" id="Eutrapelus.13">
            <div class="line-character">
                Eutrapelus
            </div>
            Piē tū quidem et vērē, mea Fabulla.
        </div>

        <div class="line-container" id="Fabulla.14">
            <div class="line-character">
                Fabulla
            </div>
            Nūllīus Fabulla sum nisi Petrōniī.
        </div>

        <div class="line-container" id="Eutrapelus.15">
            <div class="line-character">
                Eutrapelus
            </div>
            Ūnī quidem Petrōniō paris, at nōn ūnī vīvis, opīnor. Cēterum hoc quoque grātulor, quod puerum ēnixa es.
        </div>

        <div class="line-container" id="Fabulla.16">
            <div class="line-character">
                Fabulla
            </div>
            Sed quās ob caussās fēlīcius iūdicās peperisse masculum quam foeminam?
        </div>

        <div class="line-container" id="Eutrapelus.17">
            <div class="line-character">
                Eutrapelus
            </div>
            Quīn tū potius, Fabulla Petrōniī (iam enim vereor mea dīcere), illud mihi expedīs, quās ob caussās vōs magis gaudētis peperisse masculōs quam foeminās?
        </div>

        <div class="line-container" id="Fabulla.18">
            <div class="line-character">
                Fabulla
            </div>
            Quid aliae sentiant nesciō, ego nunc mē gaudeō peperisse masculum, quia sīc vīsum est Deō. Sī māluisset ille puellam, māluissem et ipsa.
        </div>

        <div class="line-container" id="Eutrapelus.19">
            <div class="line-character">
                Eutrapelus
            </div>
            An putās Deō tantum esse ōtiī, ut etiam parturiēntibus obstetricētur?
        </div>

        <div class="line-container" id="Fabulla.20">
            <div class="line-character">
                Fabulla
            </div>
            Quid agat ille potius, Eutrapele, quam ut prōpāgātiōne servet, quod condidit?
        </div>

        <div class="line-container" id="Eutrapelus.21">
            <div class="line-character">
                Eutrapelus
            </div>
            Quid agat, ō bona? Immō nī Deus esset, nōn arbitror suffectūrum tot negōtiīs. Exsulat Christiernus, Dānōrum rēx, pius Ēvangeliī fautor; Franciscus, Galliārum rēx, hospes est Hispāniārum, nesciō quam ex ipsīus animī sententiā, vir certē dignus meliōre fortūnā. Carolus mōlītur monarchiae prōferre pōmōeria; Ferdinandus rērum suārum satagit in Germāniā, būlīmia<a href="#footnote.2"><sup>(2)</sup></a> pecūniārum urget aulās omnēs, perīculōsōs mōtūs concitant agricolae nec tot strāgibus ab īnstitūtō dēterrentur, populus meditātur anarchiam<a href="#footnote.3"><sup>(3)</sup></a>, perīculōsīs factiōnibus collabitur ecclēsiae domus, hinc atque hinc distrahitur illa Iēsū tūnica incōnsūtilis. Vinea Dominī nōn ab ūnō iam aprō vāstātur, simulque perīclitātur sacerdōtum cum decimīs auctōritās, theologōrum dignitās, monachōrum maiestās; nūtat cōnfessiō, vacillant vōta, labāscunt lēgēs Pontificiae, vocātur in discrīmen eucharistia, exspectātur Antichrīstus, tōtus orbis parturit nesciō quid māgnī malī. Interim superant et imminent Turcae, nihil nōn populātūrī sī successerit quod agunt, et tū rogās: Quid agat potius? Immō tempus arbitror, ut suō quoque rēgnō prōspiciat in tempore.
        </div>

        <div class="line-container" id="Fabulla.22">
            <div class="line-character">
                Fabulla
            </div>
            Quod hominibus vidētur maximum, id fortasse vidētur Deō nūllīus mōmentī. Sed ab hāc fābulā Deī persōnam, sī vīs, sēclūdāmus. Dīc quae tē caussae moveant, ut fēlīcius exīstimēs peperisse catulum quam catellam.
        </div>

        <div class="line-container" id="Eutrapelus.23">
            <div class="line-character">
                Eutrapelus
            </div>
            Piae mentis est hoc iūdicāre optimum, quod dedit Deus citrā contrōversiam optimus. Vērum, sī Deus tibi daret pōculum crystallīnum, nōnne maximās agerēs grātiās?
        </div>

        <div class="line-container" id="Fabulla.24">
            <div class="line-character">
                Fabulla
            </div>
            Agerem.
        </div>

        <div class="line-container" id="Eutrapelus.25">
            <div class="line-character">
                Eutrapelus
            </div>
            Quid sī idem daret vitreum, num parēs agerēs? Sed vereor nē tibi molestiam adferam prō solātiō, haec apud tē philosophāns.
        </div>

        <div class="line-container" id="Fabulla.26">
            <div class="line-character">
                Fabulla
            </div>
            Immō Fabullae nihil est iam ā fābulīs perīculī. Iam quārtam hebdomadam decumbō, satisque valeō vel ad luctam.
        </div>

        <div class="line-container" id="Eutrapelus.27">
            <div class="line-character">
                Eutrapelus
            </div>
            Quīn igitur ē nīdō prōvolās?
        </div>

        <div class="line-container" id="Fabulla.28">
            <div class="line-character">
                Fabulla
            </div>
            Vetuit rēx.
        </div>

        <div class="line-container" id="Eutrapelus.29">
            <div class="line-character">
                Eutrapelus
            </div>
            Quī rēx?
        </div>

        <div class="line-container" id="Fabulla.30">
            <div class="line-character">
                Fabulla
            </div>
            Immō tyrannus.
        </div>

        <div class="line-container" id="Eutrapelus.31">
            <div class="line-character">
                Eutrapelus
            </div>
            Quī, quaesō?
        </div>

        <div class="line-container" id="Fabulla.32">
            <div class="line-character">
                Fabulla
            </div>
            Syllaba dīcam: mōs.
        </div>

        <div class="line-container" id="Eutrapelus.33">
            <div class="line-character">
                Eutrapelus
            </div>
            Heu, quam iste rēx multa praeter aequum exigit. Pergāmus igitur philosophārī dē crystallō et vitrō.
        </div>

        <div class="line-container" id="Fabulla.34">
            <div class="line-character">
                Fabulla
            </div>
            Marem, utī coniiciō, nātūra praestantiōrem ac firmiōrem iūdicās quam foeminam.
        </div>

        <div class="line-container" id="Eutrapelus.35">
            <div class="line-character">
                Eutrapelus
            </div>
            Sīc arbitror.
        </div>

        <div class="line-container" id="Fabulla.36">
            <div class="line-character">
                Fabulla
            </div>
            Nīmīrum virīs auctōribus. Num igitur virī vīvāciōrēs sunt quam foeminae? Num ā morbīs immūnēs?
        </div>

        <div class="line-container" id="Eutrapelus.37">
            <div class="line-character">
                Eutrapelus
            </div>
            Nēquāquam. Sed in genere viribus antecellunt.
        </div>

        <div class="line-container" id="Fabulla.38">
            <div class="line-character">
                Fabulla
            </div>
            Sed ipsī rūrsus superantur ā camēlīs.
        </div>

        <div class="line-container" id="Eutrapelus.39">
            <div class="line-character">
                Eutrapelus
            </div>
            Immō prior creātus est masculus.
        </div>

        <div class="line-container" id="Fabulla.40">
            <div class="line-character">
                Fabulla
            </div>
            Prior conditus est Adam quam Chrīstus. Et solent artificēs in posteriōribus seipsōs vincere.
        </div>

        <div class="line-container" id="Eutrapelus.41">
            <div class="line-character">
                Eutrapelus
            </div>
            At Deus mulierem virō subēcit.
        </div>

        <div class="line-container" id="Fabulla.42">
            <div class="line-character">
                Fabulla
            </div>
            Nōn statim melior est quī imperat; et nūptam subiēcit, nōn foeminam. Ac rūrsus nūptam ita subiēcit, ut quum utrīque sit potestās alterīus, mulierem tantum velit virō mōrem gerere, nōn ut praestantiōrī, sed ut ferōciōrī. Dīc, Eutrapele: uter īnfirmior, quī cēdit alterī, an cui cēditur?
        </div>

        <div class="line-container" id="Eutrapelus.43">
            <div class="line-character">
                Eutrapelus
            </div>
            Tibi quidem heīc cēdam, sī mihi dēclārāris quid sēnserit Paulus, scrībēns Corinthiīs, quum virī caput dīcit esse Chrīstum, mulieris caput virum; rūrsus quum virum dīcit imāginem et glōriam Deī, mulierem glōriam virī.
        </div>

        <div class="line-container" id="Fabulla.44">
            <div class="line-character">
                Fabulla
            </div>
            Istud expediam, sī mihi dēclārāris, an sōlīs virīs datum sit esse membra Chrīstī.
        </div>

        <div class="line-container" id="Eutrapelus.45">
            <div class="line-character">
                Eutrapelus
            </div>
            Absit. Id quidem datum est omnibus hominibus per fidem.
        </div>

        <div class="line-container" id="Fabulla.46">
            <div class="line-character">
                Fabulla
            </div>
            Quī fit igitur, ut caput ūnum quum sit, nōn habeātur omnibus membrīs commūne? Deinde quum Deus hominem fingeret ad imāginem suī, utrum hanc imāginem expressērit in corporis fīgūrā, an in animī dōtibus?
        </div>

        <div class="line-container" id="Eutrapelus.47">
            <div class="line-character">
                Eutrapelus
            </div>
            In animī dōtibus.
        </div>

        <div class="line-container" id="Fabulla.48">
            <div class="line-character">
                Fabulla
            </div>
            At in hīs quid tandem habent virī nōbīs praecellentius? In utrō sexū plūrēs sunt tēmulentiae, rīxae, pūgnae, caedēs, bella, rapīnae et adulteria?
        </div>

        <div class="line-container" id="Eutrapelus.49">
            <div class="line-character">
                Eutrapelus
            </div>
            At sōlī virī bellum gerimus prō patriā.
        </div>

        <div class="line-container" id="Fabulla.50">
            <div class="line-character">
                Fabulla
            </div>
            Sed īdem saepius dēsertō locō turpiter fugitis, nec semper prō patriā, sed frequentius prō sordidō salāriōlō dēseritis uxōrem et līberōs, et peiōrēs gladiātōribus ultrō corpora vestra trāditis in servilem necessitātem vel moriendī vel occīdendī. Iam ut maximē iactēs mihi virtūtem bellicam, nēmō vestrum, sī semel esset expertus quid sit parere, nōn māllet deciēs in aciē stāre, quam subīre semel quod nōbīs totiēs est experiundum. In bellō nōn semper venitur ad manūs; et sī venitur, nōn in quāvīs exercitūs parte discrīmen est. Tuī similēs dispōnuntur in aciē mediā, alius est in subsidiīs, alius tūtō sedet post prīncipia<a href="#footnote.4"><sup>(4)</sup></a>. Dēnique plūrimōs servat dēditiō et fuga. Nōbīs cominus cum morte cōnflīctandum est.
        </div>

        <div class="line-container" id="Eutrapelus.51">
            <div class="line-character">
                Eutrapelus
            </div>
            Ista nōn nunc prīmum audiō, vērum suntne vēra quae dicuntur?
        </div>

        <div class="line-container" id="Fabulla.52">
            <div class="line-character">
                Fabulla
            </div>
            Nimium vēra.
        </div>

        <div class="line-container" id="Eutrapelus.53">
            <div class="line-character">
                Eutrapelus
            </div>
            Vīsne igitur, Fabulla, ut marītō tuō persuādeam, nē posthāc tē contingat? Nam eō pactō tūta fueris ab istō discrīmine.
        </div>

        <div class="line-container" id="Fabulla.54">
            <div class="line-character">
                Fabulla
            </div>
            Equidem nihil mālim, sī possīs.
        </div>

        <div class="line-container" id="Eutrapelus.55">
            <div class="line-character">
                Eutrapelus
            </div>
            Quid praemiī feret ōrātor hīc, sī persuāserit?
        </div>

        <div class="line-container" id="Fabulla.56">
            <div class="line-character">
                Fabulla
            </div>
            Dabō decem linguās būbulās fūmō dūrātās.
        </div>

        <div class="line-container" id="Eutrapelus.57">
            <div class="line-character">
                Eutrapelus
            </div>
            Istās mālim quam decem linguās lūsciniarum. Nōn reiciō condiciōnem, vērum contrāctum hunc rātum esse nōlim, priusquam intercesserit stipulātiō.
        </div>

        <div class="line-container" id="Fabulla.58">
            <div class="line-character">
                Fabulla
            </div>
            Addātur sī libet, et sī qua est alia cautiō.
        </div>

        <div class="line-container" id="Eutrapelus.59">
            <div class="line-character">
                Eutrapelus
            </div>
            Id fiet ex animī tuī sententiā, post mēnsem exāctum.
        </div>

        <div class="line-container" id="Fabulla.60">
            <div class="line-character">
                Fabulla
            </div>
            Quīn potius nunc fit ex animī meī sententiā?
        </div>

        <div class="line-container" id="Eutrapelus.61">
            <div class="line-character">
                Eutrapelus
            </div>
            Dīcam: quia vereor nē post mēnsem nōn sit eadem animī tuī sententia. Itaque et tibi solvendum esset duplex praemium, et mihi duplex esset sūmenda opera persuādendī ac dissuādendī.
        </div>

        <div class="line-container" id="Fabulla.62">
            <div class="line-character">
                Fabulla
            </div>
            Age fīat ut volēs, sed interim perge dēmōnstrāre, quāre virī sexus sit praestantior foeminēō.
        </div>

        <div class="line-container" id="Eutrapelus.63">
            <div class="line-character">
                Eutrapelus
            </div>
            Videō tē meditātam hanc monomachiam, quamobrem in praesentia quidem cōnsultius arbitror tibi concēdere. Congrediar aliās, sed armātus nec absque subsidiāriō mīlite. Nam ubi linguā rēs geritur, nē septem quidem virī parēs sunt ūnī foeminae.
        </div>

        <div class="line-container" id="Fabulla.64">
            <div class="line-character">
                Fabulla
            </div>
            Nīmīrum hoc tēlō armāvit nōs nātūra, quamquam nē vōs quidem ēlinguēs estis.
        </div>

        <div class="line-container" id="Eutrapelus.65">
            <div class="line-character">
                Eutrapelus
            </div>
            Fortassis, sed ubi puellus?
        </div>

        <div class="line-container" id="Fabulla.66">
            <div class="line-character">
                Fabulla
            </div>
            In conclāvī proximō.
        </div>

        <div class="line-container" id="Eutrapelus.67">
            <div class="line-character">
                Eutrapelus
            </div>
            Quid illīc? Coquit olus?
        </div>

        <div class="line-container" id="Fabulla.68">
            <div class="line-character">
                Fabulla
            </div>
            Nūgātor, apud nūtrīcem est.
        </div>

        <div class="line-container" id="Eutrapelus.69">
            <div class="line-character">
                Eutrapelus
            </div>
            Quam mihi nūtrīcem narrās? an est alia nūtrīx quam ea quae māter est?
        </div>

        <div class="line-container" id="Fabulla.70">
            <div class="line-character">
                Fabulla
            </div>
            Quid nī? vulgō fit.
        </div>

        <div class="line-container" id="Eutrapelus.71">
            <div class="line-character">
                Eutrapelus
            </div>
            Pessimum mihi nōminās auctōrem reī bene gerendae, vulgum, Fabulla. Vulgō peccant, vulgō lūditur ālea, vulgō commeātur ad fornicēs, vulgō fraudātur, pōtātur, īnsānītur.
        </div>

        <div class="line-container" id="Fabulla.72">
            <div class="line-character">
                Fabulla
            </div>
            Sīc amīcīs vīsum est, cēnsuērunt enim parcendum huic aetātī tam tenerae.
        </div>

        <div class="line-container" id="Eutrapelus.73">
            <div class="line-character">
                Eutrapelus
            </div>
            Atquī sī nātūra dedit vīrēs ad concipiendum, haud dubiē dedit et ad lactandum.
        </div>

        <div class="line-container" id="Fabulla.74">
            <div class="line-character">
                Fabulla
            </div>
            Probābile quidem est.
        </div>

        <div class="line-container" id="Eutrapelus.75">
            <div class="line-character">
                Eutrapelus
            </div>
            Dīc mihi, nōnne sentīs esse dulcissimum mātris vocābulum?
        </div>

        <div class="line-container" id="Fabulla.76">
            <div class="line-character">
                Fabulla
            </div>
            Sentiō.
        </div>

        <div class="line-container" id="Eutrapelus.77">
            <div class="line-character">
                Eutrapelus
            </div>
            Itaque sī fierī posset, paterēris aliam mulierem esse mātrem tuī partūs?
        </div>

        <div class="line-container" id="Fabulla.78">
            <div class="line-character">
                Fabulla
            </div>
            Minimē gentium.
        </div>

        <div class="line-container" id="Eutrapelus.79">
            <div class="line-character">
                Eutrapelus
            </div>
            Cūr igitur volēns plūsquam dīmidiātum<a href="#footnote.6"><sup>(6)</sup></a> mātris nōmen trānsferīs in foeminam aliēnam?
        </div>

        <div class="line-container" id="Fabulla.80">
            <div class="line-character">
                Fabulla
            </div>
            Bona verba, Eutrapele, nōn dīvidō fīlium, sōla tōtaque sum māter.
        </div>

        <div class="line-container" id="Eutrapelus.81">
            <div class="line-character">
                Eutrapelus
            </div>
            Immō heīc tibi, Fabulla, reclāmat in ōs ipsa nātūra. Cūr terra dīcitur omnium parēns? an quod gignat tantum? immō multō magis quod nūtriat ea quae genuit. Quod aqua gignit, in aquīs ēducātur. In terrā nūllum animantis aut plantae genus nāscitur, quod eadem terra sūcō suō nōn alat. Nec est ūllum animantis genus, quod nōn alat suōs foetūs. Ululae, leōnēs et vīperae ēducant partūs suōs; et hominēs suōs foetūs abiciunt? Obsecro tē, quid crūdēlius iīs, quī prōlem ēducātiōnis taediō dīcuntur expōnere?
        </div>

        <div class="line-container" id="Fabulla.82">
            <div class="line-character">
                Fabulla
            </div>
            Abōminanda dīcis.
        </div>

        <div class="line-container" id="Eutrapelus.83">
            <div class="line-character">
                Eutrapelus
            </div>
            Atquī nōn perinde factum abōminantur hominēs. Annōn expositiōnis genus est īnfantulum tenerum, adhūc ā mātre rubentem, mātrem spīrantem, mātris opem eā vōce implōrantem, quae movēre dīcitur et ferās, trādere mulierī fortassis nec corpore salūbrī nec mōribus integrīs, dēnique cui plūris sit pecūniae pauxillum, quam tōtus īnfāns tuus?
        </div>

        <div class="line-container" id="Fabulla.84">
            <div class="line-character">
                Fabulla
            </div>
            Dēlēcta est mulier salūbrī corporis temperātūrā.
        </div>

        <div class="line-container" id="Eutrapelus.85">
            <div class="line-character">
                Eutrapelus
            </div>
            Hoc medicī certius iūdicent quam tū. Sed finge heīc illam tibi vel parem vel aliquantō, sī vīs, superiōrem. An nihil interesse cēnsēs, utrum īnfāns tenellus cognātum illum et familiārem hauriat succum et calōre iam assuētō foveātur, an aliēnīs cōgātur assuēscere? Trīticum in aliud solum iactum dēgenerat in avēnam aut siliginem. Vītis in alium collem trānslāta mūtat ingenium. Plantula revulsa ā parente terrā flaccēscit ac velut ēmoritur; eōque, quantum fierī potest, cum terrā nātīvā trānsferunt.
        </div>

        <div class="line-container" id="Fabulla.86">
            <div class="line-character">
                Fabulla
            </div>
            Immō narrant plantās trānslātās et īnsitās exuere silvestre ingenium et frūctūs aedere generōsiōrēs.
        </div>

        <div class="line-container" id="Eutrapelus.87">
            <div class="line-character">
                Eutrapelus
            </div>
            At nōn prōtinus ut nātae sunt, ō bona. Veniet et ōlim hoc tempus, sī Deus voluerit, ut adolescentem tuum ablēgēs ab aedibus, litterīs iam ac sevēriōribus disciplīnīs imbuendum, quae fūnctiō patris est potius quam mātris. Nunc aetās tenera fovenda est. Porrō quum ad salūbritātem fīrmitātemque corporis plūrimum refert, quālis sit alimōnia, tum vērō praecipuē, quō sūcō tenerum illud ac molle corpusculum imbuātur. Nam heīc quoque locum habet illud Flaccī dictum: <em>Quō semel est imbūta recēns servābit odōrem testa diū.</em>
        </div>

        <div class="line-container" id="Fabulla.88">
            <div class="line-character">
                Fabulla
            </div>
            Dē corpore nōn ita multum labōrō, modō sit animus quālem optāmus.
        </div>

        <div class="line-container" id="Eutrapelus.89">
            <div class="line-character">
                Eutrapelus
            </div>
            Piē tū quidem, sed parum philosophicē.
        </div>

        <div class="line-container" id="Fabulla.90">
            <div class="line-character">
                Fabulla
            </div>
            Quam ob rem?
        </div>

        <div class="line-container" id="Eutrapelus.91">
            <div class="line-character">
                Eutrapelus
            </div>
            Cūr tū igitur, quotiēs concīdis olus, quereris āciem cultrī retūsam esse et iubēs exacuī? Cūr acum reiciīs obtūsā cuspide, quum ea rēs nōn adimat artem?
        </div>

        <div class="line-container" id="Fabulla.92">
            <div class="line-character">
                Fabulla
            </div>
            Nōn deest ars, sed obstat īnstrūmentum parum idōneum.
        </div>

        <div class="line-container" id="Eutrapelus.93">
            <div class="line-character">
                Eutrapelus
            </div>
            Cūr quibus est opus oculōrum aciē, vītant lōlium et caepās?
        </div>

        <div class="line-container" id="Fabulla.94">
            <div class="line-character">
                Fabulla
            </div>
            Quia vitiant oculōs.
        </div>

        <div class="line-container" id="Eutrapelus.95">
            <div class="line-character">
                Eutrapelus
            </div>
            Nōnne animus est quī cernit?
        </div>

        <div class="line-container" id="Fabulla.96">
            <div class="line-character">
                Fabulla
            </div>
            Est; nam nihil vident exanimēs. Sed quid agat faber, vitiātā secūrī?
        </div>

        <div class="line-container" id="Eutrapelus.97">
            <div class="line-character">
                Eutrapelus
            </div>
            Agnōscis igitur corpus esse mentis organum?
        </div>

        <div class="line-container" id="Fabulla.98">
            <div class="line-character">
                Fabulla
            </div>
            Appāret.
        </div>

        <div class="line-container" id="Eutrapelus.99">
            <div class="line-character">
                Eutrapelus
            </div>
            Et fatēris, vitiātō corpore, nōn agere animum aut incommodius agere?
        </div>

        <div class="line-container" id="Fabulla.100">
            <div class="line-character">
                Fabulla
            </div>
            Nōn dissimile vērī dīcis.
        </div>

        <div class="line-container" id="Eutrapelus.101">
            <div class="line-character">
                Eutrapelus
            </div>
            Age, videor mihi nactus ingenium philosophicum. Finge igitur animum hominis dēmigrāre in corpus gallī gallīnaceī, num ēderet vōcem quam nunc ēdimus?
        </div>

        <div class="line-container" id="Fabulla.102">
            <div class="line-character">
                Fabulla
            </div>
            Nēquāquam.
        </div>

        <div class="line-container" id="Eutrapelus.103">
            <div class="line-character">
                Eutrapelus
            </div>
            Quid obstāret?
        </div>

        <div class="line-container" id="Fabulla.104">
            <div class="line-character">
                Fabulla
            </div>
            Quia dēsunt labra, dentēs et lingua similis; nec epiglōttis<a href="#footnote.7"><sup>(7)</sup></a> nec trēs adsunt cartilāginēs<a href="#footnote.8"><sup>(8)</sup></a> ā tribus mōtae mūsculīs, ad quōs pertinent nervī ā cerebrō dēmissī, nec faucēs nec ōs simile.
        </div>

        <div class="line-container" id="Eutrapelus.105">
            <div class="line-character">
                Eutrapelus
            </div>
            Quid sī in corpus suis?
        </div>

        <div class="line-container" id="Fabulla.106">
            <div class="line-character">
                Fabulla
            </div>
            Grūnniret suillō mōre.
        </div>

        <div class="line-container" id="Eutrapelus.107">
            <div class="line-character">
                Eutrapelus
            </div>
            Quid sī in corpus camēlī?
        </div>

        <div class="line-container" id="Fabulla.108">
            <div class="line-character">
                Fabulla
            </div>
            Caneret ut canit camēlus.
        </div>

        <div class="line-container" id="Eutrapelus.109">
            <div class="line-character">
                Eutrapelus
            </div>
            Quid sī in corpus asinī, quod ēvenit Apulēiō?
        </div>

        <div class="line-container" id="Fabulla.110">
            <div class="line-character">
                Fabulla
            </div>
            Rūderet, opīnor, ut asinus.
        </div>

        <div class="line-container" id="Eutrapelus.111">
            <div class="line-character">
                Eutrapelus
            </div>
            Nīmīrum fatētur hoc ille, quum cuperet inclāmāre Caesarem, contrāctīs quantum potuit labrīs, vix Ō sonuit<a href="#footnote.9"><sup>(9)</sup></a>, Caesarem nūllō pactō potuit exprimere. Idem quum fābulam audītam, nē excideret, dēscrībere cuperet, damnāvit cōgitātiōnem tam asīnīnam, quum ungulās intuērētur solidās.
        </div>

        <div class="line-container" id="Fabulla.112">
            <div class="line-character">
                Fabulla
            </div>
            Et meritō.
        </div>

        <div class="line-container" id="Eutrapelus.113">
            <div class="line-character">
                Eutrapelus
            </div>
            Ergō lippiēntibus oculīs, minus videt animus; opplētīs sordibus auribus, minus audit; ubi cerebrum occupat pituita, minus olfacit; ubi stupet membrum, minus sentit; ubi malīs hūmōribus vitiāta est lingua, minus gustat.
        </div>

        <div class="line-container" id="Fabulla.114">
            <div class="line-character">
                Fabulla
            </div>
            Negārī nōn potest.
        </div>

        <div class="line-container" id="Eutrapelus.115">
            <div class="line-character">
                Eutrapelus
            </div>
            Nōn ob aliud nisi quia vitiātum est organum.
        </div>

        <div class="line-container" id="Fabulla.116">
            <div class="line-character">
                Fabulla
            </div>
            Arbitror.
        </div>

        <div class="line-container" id="Eutrapelus.117">
            <div class="line-character">
                Eutrapelus
            </div>
            Nec īnficiāris plērumque vitiārī cibō pōtūque.
        </div>

        <div class="line-container" id="Fabulla.118">
            <div class="line-character">
                Fabulla
            </div>
            Fateor, sed quid isthūc ad bonam mentem?
        </div>

        <div class="line-container" id="Eutrapelus.119">
            <div class="line-character">
                Eutrapelus
            </div>
            Proinde quid lōlium ad perspicācēs oculōs?
        </div>

        <div class="line-container" id="Fabulla.120">
            <div class="line-character">
                Fabulla
            </div>
            Quia vitiat organum animī.
        </div>

        <div class="line-container" id="Eutrapelus.121">
            <div class="line-character">
                Eutrapelus
            </div>
            Probē respondēs. Vērum illud expedī: unde fit, quod alius aliō celerius intellegit ac tenācius meminit? alius aliō citius īrāscitur, aut moderātius ōdit?
        </div>

        <div class="line-container" id="Fabulla.122">
            <div class="line-character">
                Fabulla
            </div>
            Sīc conditus est animus.
        </div>

        <div class="line-container" id="Eutrapelus.123">
            <div class="line-character">
                Eutrapelus
            </div>
            Nōn sīc ēlāberis. Unde fit, ut quī prius fuit ingeniō celerī, fēlīcī memoriā, posteā fīat oblīviōsus ac tardus, sīve plāgā, sīve cāsū, sīve morbō, sīve seniō?
        </div>

        <div class="line-container" id="Fabulla.124">
            <div class="line-character">
                Fabulla
            </div>
            Tū nunc mihi vidēre sophistam agere.
        </div>

        <div class="line-container" id="Eutrapelus.125">
            <div class="line-character">
                Eutrapelus
            </div>
            Proīn tū contrā fac agās sophistriam.
        </div>

        <div class="line-container" id="Fabulla.126">
            <div class="line-character">
                Fabulla
            </div>
            Opīnor hoc tē velle dīcere, quod animus quemadmodum cernit et audit per oculōs et aurēs, ita per organa quaedam intellegit, meminit, amat, ōdit, īrāscitur et plācātur?
        </div>

        <div class="line-container" id="Eutrapelus.127">
            <div class="line-character">
                Eutrapelus
            </div>
            Rēctē coniectās.
        </div>

        <div class="line-container" id="Fabulla.128">
            <div class="line-character">
                Fabulla
            </div>
            Quae tandem sunt ista organa? et ubi sunt?
        </div>

        <div class="line-container" id="Eutrapelus.129">
            <div class="line-character">
                Eutrapelus
            </div>
            Oculōs ubi sunt, vidēs.
        </div>

        <div class="line-container" id="Fabulla.130">
            <div class="line-character">
                Fabulla
            </div>
            Et aurēs et nārēs et palātum ubi sit, sciō. Et tōtō corpore contāctum esse videō, nisi quum stupor occupat membrum.
        </div>

        <div class="line-container" id="Eutrapelus.131">
            <div class="line-character">
                Eutrapelus
            </div>
            Amputātō pede, tamen intellegit animus.
        </div>

        <div class="line-container" id="Fabulla.132">
            <div class="line-character">
                Fabulla
            </div>
            Intellegit itidem et manū.
        </div>

        <div class="line-container" id="Eutrapelus.133">
            <div class="line-character">
                Eutrapelus
            </div>
            At quī vehementem plāgam accipit in tempus capitis aut in occipitium, concidit mortuō similis, omnīque sēnsū suō vacat.
        </div>

        <div class="line-container" id="Fabulla.134">
            <div class="line-character">
                Fabulla
            </div>
            Istuc aliquotiēs vīdī.
        </div>

        <div class="line-container" id="Eutrapelus.135">
            <div class="line-character">
                Eutrapelus
            </div>
            Ex hoc colligis intrā crānium esse intellēctūs, voluntātis ac memoriae organa, minus quidem crassa, quam sunt aurēs et oculī, sed tamen māteriālia. Quandōquidem et spīritūs, quōs habēmus in corpore subtīlissimōs, corporālēs sunt.
        </div>

        <div class="line-container" id="Fabulla.136">
            <div class="line-character">
                Fabulla
            </div>
            An ista quoque vitiantur cibō pōtūque?
        </div>

        <div class="line-container" id="Eutrapelus.137">
            <div class="line-character">
                Eutrapelus
            </div>
            Maximē.
        </div>

        <div class="line-container" id="Fabulla.138">
            <div class="line-character">
                Fabulla
            </div>
            Cerebrum procul abest ā stomachō.
        </div>

        <div class="line-container" id="Eutrapelus.139">
            <div class="line-character">
                Eutrapelus
            </div>
            Ita summa fūmāriī pars abest ā focō, tamen illī sī īnsideās, sentiēs vāpōrem.
        </div>

        <div class="line-container" id="Fabulla.140">
            <div class="line-character">
                Fabulla
            </div>
            Nōn experiar.
        </div>

        <div class="line-container" id="Eutrapelus.141">
            <div class="line-character">
                Eutrapelus
            </div>
            At sī mihi nōn crēdās, sciscitāre ē cicōniīs. Itaque refert quī spīritūs, quī vāpōrēs ā stomachō subvolent in cerebrum et in organa mentis. Nam hī sī crūdī sint ac frīgidī, recidunt in stomachum.
        </div>

        <div class="line-container" id="Fabulla.142">
            <div class="line-character">
                Fabulla
            </div>
            Nae tū mihi mētam dīstillātōriam dēscrībis, quā ex flōribus herbīsque succum exhalantem excipimus.
        </div>

        <div class="line-container" id="Eutrapelus.143">
            <div class="line-character">
                Eutrapelus
            </div>
            Haud ita male coniectās. Nam hepar, cui fel adhaeret, ignis locō est, stomachus patella, crānium summae mētae colophōn; atque adeō sī vīs, nāsus fīstulae plumbeae vice fungātur, itaque ex hoc mūtuō fluxū ac refluxū hūmōrum nāscitur ferē quidquid est morbōrum, ut variē dēlābitur varius hūmor nunc in oculōs, nunc in stomachum, aliās in scapulās, interim in cervīcem aliōve. Quōque magis intellegās: cūr quī vīnō immodicō sēse ingurgitant, sunt male memorēs? quī cibīs aluntur subtīliōrum spīrituum, minus torpent ingeniō? Cūr coriandrum memoriam emendat? elleborus mentem pūrgat? Cūr explētiō vehemēns epilēpsim addūcit, quae stupōrem adfert simul omnibus sēnsibus, quemadmodum et somnus profundus? Dēnique ut immodica sitis aut inēdia ingeniī memoriaeque vim ēlidit in puerīs, ita cibus immodicus in puerīs gignit ingeniī stupōrem, sī crēdimus Aristotelī, nīmīrum igniculō mentis velut obrutō ingesta māteriā.
        </div>

        <div class="line-container" id="Fabulla.144">
            <div class="line-character">
                Fabulla
            </div>
            Estne igitur corporeus animus, ut ā rēbus corporālibus afficiātur?
        </div>

        <div class="line-container" id="Eutrapelus.145">
            <div class="line-character">
                Eutrapelus
            </div>
            Animī ratiōnālis nātūra nōn corrumpitur quidem ipsa, sed organīs vitiātīs impeditur illīus vīs et āctiō, velut artifex frūstrā valet arte, sī dēstituātur idōneīs īnstrūmentīs.
        </div>

        <div class="line-container" id="Fabulla.146">
            <div class="line-character">
                Fabulla
            </div>
            Quanta quāve speciē est animus?
        </div>

        <div class="line-container" id="Eutrapelus.147">
            <div class="line-character">
                Eutrapelus
            </div>
            Rīdiculē percūnctāris dē māgnitūdine aut fīgūrā, quum fateāris incorporālem.
        </div>

        <div class="line-container" id="Fabulla.148">
            <div class="line-character">
                Fabulla
            </div>
            Ego corpus intellegō quod sentitur.
        </div>

        <div class="line-container" id="Eutrapelus.149">
            <div class="line-character">
                Eutrapelus
            </div>
            Immō quae nōn sentiuntur perfectissima sunt, velutī Deus et angelī.
        </div>

        <div class="line-container" id="Fabulla.150">
            <div class="line-character">
                Fabulla
            </div>
            Audiō Deum et angelōs spīritūs appellārī, at spīritum sentīmus.
        </div>

        <div class="line-container" id="Eutrapelus.151">
            <div class="line-character">
                Eutrapelus
            </div>
            Hāc vōce litterae sacrae ob rudēs hominēs balbutiunt, mentem significant ēs pūram ab omnī commerciō rērum sēnsibilium.
        </div>

        <div class="line-container" id="Fabulla.152">
            <div class="line-character">
                Fabulla
            </div>
            Quid igitur interest inter angelum et animum?
        </div>

        <div class="line-container" id="Eutrapelus.153">
            <div class="line-character">
                Eutrapelus
            </div>
            Hoc ipsum, quod inter līmācem et cochleam, aut sī māvīs testūdinem.
        </div>

        <div class="line-container" id="Fabulla.154">
            <div class="line-character">
                Fabulla
            </div>
            Corpus igitur domicilium est animī, magis quam īnstrūmentum.
        </div>

        <div class="line-container" id="Eutrapelus.155">
            <div class="line-character">
                Eutrapelus
            </div>
            Nihil vetat īnstrūmentum adiūnctum dīcī domicilium. Atque hāc quidem dē rē variant philosophōrum sententiae. Sunt quī dīcant corpus esse vestem animae, sunt quī domicilium, sunt quī īnstrūmentum, sunt quī harmōniam. Hōrum quodcunque dīxeris, cōnsequitur āctiōnēs animī corporis affectiōnibus impedīrī. Prīmum sī quod vestis est corpōrī, idem corpus est animō, quantum ad corporis valētūdinem faciat vestis, dēclārāvit Herculēs; nē quid dē colōribus aut pīlōrum pelliumque generibus referam. Cēterum an eadem anima sufficiat plūribus corporibus dēterendīs, quemadmodum corpus multās dēterit vestēs, viderit Pȳthagorās.
        </div>

        <div class="line-container" id="Fabulla.156">
            <div class="line-character">
                Fabulla
            </div>
            Nōn incommōdum foret, sī iūxtā Pȳthagoram licēret ut vestibus ita animābus mūtātōriīs ūtī. Sīc ut mēnsibus hībernīs sūmerētur corpus obēsum crassaeque textūrae, aestīvīs rārius et gracilius.
        </div>

        <div class="line-container" id="Eutrapelus.157">
            <div class="line-character">
                Eutrapelus
            </div>
            Atquī parum, opīnor, esset commōdum, sī quemadmodum multīs vestibus dētrītīs, tandem et corpus dēterimus, ita multīs corporibus dētrītīs, tandem et anima senēsceret dēficeretque.
        </div>

        <div class="line-container" id="Fabulla.158">
            <div class="line-character">
                Fabulla
            </div>
            Nōn sānē.
        </div>

        <div class="line-container" id="Eutrapelus.159">
            <div class="line-character">
                Eutrapelus
            </div>
            Iam quemadmodum ad corporis salūbritātem agilitātemque refert quā veste sit amictum, ita refert quod corpus circumferat anima.
        </div>

        <div class="line-container" id="Fabulla.160">
            <div class="line-character">
                Fabulla
            </div>
            Profectō, sī corpus vestis est animae, videō multōs hominēs admodum variē cultōs.
        </div>

        <div class="line-container" id="Eutrapelus.161">
            <div class="line-character">
                Eutrapelus
            </div>
            Sīc est. Et tamen nōnnūlla pars hūius reī sita est in nōbīs, quam commodē vestiātur anima.
        </div>

        <div class="line-container" id="Fabulla.162">
            <div class="line-character">
                Fabulla
            </div>
            Valeat igitur vestis, dīc aliquid dē domiciliō.
        </div>

        <div class="line-container" id="Eutrapelus.163">
            <div class="line-character">
                Eutrapelus
            </div>
            Atquī, nē quod dīcō tibi videātur commentum, Fabulla, ipse dominus Iēsus suum corpus templum appellat. Et Petrus apostolus suum corpus tabernāculum appellat. Nec dēfuērunt quī corpus dīxerunt animae sepulchrum, σῶμα dictum arbitrantēs quasi σῆμα; aliī carcerem mentis appellārunt, nōnnūllī praesidium, velut arcem mūnītam. Quōrum animus est undīquāque pūrus, in templō habitat; quī nōn tenentur amōre rērum corporālium, hōrum animus agit in tabernāculō, libenter exilītūrus, sī vocet imperātor. Quī prōrsus excaecātī sunt vitiīs spurcissimīs, ut numquam aspīrent ad auram lībertātis ēvangelicae, hōrum animus iacet in sepulchrō. Cēterum quī molestē luctantur cum vitiīs, nec adhūc possunt quod volunt, hōrum animus habitat in carcere, subinde clāmāns ad līberātōrem omnium: <em>Ēdūc dē carcere animam meam, ut cōnfiteātur nōminī tuō, domine.</em> Quī graviter pūgnant cum satanā, vigilantēs et excubantēs adversus īnsidiās illīus, quī circumit ut leō quaerēns quem dēvoret, hōrum animus versātur in praesidiō, unde iniussū imperātōris nōn licet discēdere.
        </div>

        <div class="line-container" id="Fabulla.164">
            <div class="line-character">
                Fabulla
            </div>
            Sī corpus est animī domicilium, plūrimōs videō quōrum animus male habitet.
        </div>

        <div class="line-container" id="Eutrapelus.165">
            <div class="line-character">
                Eutrapelus
            </div>
            Sīc est, vidēlicet in aedibus perstillantibus, opācīs, ventīs omnibus obnoxiīs, fūmōsīs, pituītōsīs, lacerīs ac ruīnōsīs, dēnique putribus et īnfectīs. Et tamen Catō prīmam fēlīcitātis partem iūdicat bene habitāre.
        </div>

        <div class="line-container" id="Fabulla.166">
            <div class="line-character">
                Fabulla
            </div>
            Tolerābilis rēs, sī licēret in aliud immigrāre domicilium.
        </div>

        <div class="line-container" id="Eutrapelus.167">
            <div class="line-character">
                Eutrapelus
            </div>
            Ēmigrāre nōn licet, nisi quum ēvocat locātor<a href="#footnote.10"><sup>(10)</sup></a>. Vērumtamen, sī nōn licet ēmigrāre, licet arte cūrāque nostrā domicilium animī commodius reddere, quemadmodum in aedibus mūtantur fenestr ae, attollitur solum, incrustantur aut convvestiuntur tabulātū parietēs, situs ignī suffitūque pūrgātur. Id in senīlī corpore iamque ruīnam minitănte difficillimum est. Plūrimum autem condūcit, sī puerīle corpus ab ipsō prōtinus ortū sīcut oportet cūrētur.
        </div>

        <div class="line-container" id="Fabulla.168">
            <div class="line-character">
                Fabulla
            </div>
            Tū quidem mātrem ac nūtrīcem medicam esse iubēs.
        </div>

        <div class="line-container" id="Eutrapelus.169">
            <div class="line-character">
                Eutrapelus
            </div>
            Plānē iubeō, quod attinet ad dēlēctum ac moderātiōnem cibī pōtūsque, mōtūs, somnī, balneōrum, ūnctiōnum, frīctiōnum, vestītūs. Quam multōs esse cēnsēs, quī gravissimīs morbīs ac vitiīs obnoxiī sunt, epilepsiae, gracilitātī, imbēcillitātī, surditātī, frāctīs lumbīs, distortīs membrīs, īnfirmō cerebrō, stupōrī mentis, nōn ob aliud nisi quod ā nūtrīcibus indīligenter cūrātī sunt?
        </div>

        <div class="line-container" id="Fabulla.170">
            <div class="line-character">
                Fabulla
            </div>
            Dēmīror tē nōn prō pictōre factum fuisse Franciscānum, quī tam bellē conciōnēris.
        </div>

        <div class="line-container" id="Eutrapelus.171">
            <div class="line-character">
                Eutrapelus
            </div>
            Ubi tē Clārānam vīderō, tum ego tibi Franciscānus conciōnābor.
        </div>

        <div class="line-container" id="Fabulla.172">
            <div class="line-character">
                Fabulla
            </div>
            Ego sānē libēns scīre cupiam quid sit anima, dē quā tam multa audīmus dīcimusque, cum nēmō vīderit.
        </div>

        <div class="line-container" id="Eutrapelus.173">
            <div class="line-character">
                Eutrapelus
            </div>
            Immō nēmō nōn videt, cui sunt oculī.
        </div>

        <div class="line-container" id="Fabulla.174">
            <div class="line-character">
                Fabulla
            </div>
            Videō pictās animās īnfantulī speciē. Vērum cūr nōn adduntur ālae, quemadmodum angelīs?
        </div>

        <div class="line-container" id="Eutrapelus.175">
            <div class="line-character">
                Eutrapelus
            </div>
            Quoniam dēlābentibus ē coelō frāctae sunt ālae, sī qua Sōcraticīs fābulīs habenda fidēs.
        </div>

        <div class="line-container" id="Fabulla.176">
            <div class="line-character">
                Fabulla
            </div>
            Quōmodō igitur subvolāre dīcuntur in coelum?
        </div>

        <div class="line-container" id="Eutrapelus.177">
            <div class="line-character">
                Eutrapelus
            </div>
            Quoniam fidēs et cāritās faciunt ut illīs renāscantur ālae. Hās ālās petēbat ille, pertaesus domicilium suī corporis, dum clāmat: <em>Quis dabit mihi pennās sīcut columbae, et volābō et requiēscam?</em> Nec enim aliās ālās habet anima, quum sit incorporea, nec ūllam habet speciem quae corporis oculīs sit cōnspicua, sed certius cernuntur ea quae vidēmus animō. Crēdisne Deum esse?
        </div>

        <div class="line-container" id="Fabulla.178">
            <div class="line-character">
                Fabulla
            </div>
            Maximē.
        </div>

        <div class="line-container" id="Eutrapelus.179">
            <div class="line-character">
                Eutrapelus
            </div>
            At nihil minus vidērī potest quam Deus.
        </div>

        <div class="line-container" id="Fabulla.180">
            <div class="line-character">
                Fabulla
            </div>
            Vidētur in rēbus conditīs.
        </div>

        <div class="line-container" id="Eutrapelus.181">
            <div class="line-character">
                Eutrapelus
            </div>
            Itidem vidētur animus ex āctiōne. Sī quaeris quid agat in corpore vīvō, contemplāte corpus exanime. Quum vidēs hominem sentīre, cernere, audīre, movērī, intellegere, meminisse, ratiōcināri, certius vidēs animam adesse, quam nunc vidēs hunc canthārum; potest enim fallī sēnsus ūnus, tot argūmenta sēnsuum nōn fallunt.
        </div>

        <div class="line-container" id="Fabulla.182">
            <div class="line-character">
                Fabulla
            </div>
            Proinde sī nōn potes ostendere animam, sīc illam nōtīs quibusdam pinge, quasi mihi velīs dēscrībere Caesarem, quem nōndum vīdī.
        </div>

        <div class="line-container" id="Eutrapelus.183">
            <div class="line-character">
                Eutrapelus
            </div>
            Aristotelī dēfīnītiō in prōmptū est.
        </div>

        <div class="line-container" id="Fabulla.184">
            <div class="line-character">
                Fabulla
            </div>
            Quae? Nam aiunt istum esse probum rērum omnium dēpictōrem.
        </div>

        <div class="line-container" id="Eutrapelus.185">
            <div class="line-character">
                Eutrapelus
            </div>
            Anima est āctus<a href="#footnote.11"><sup>(11)</sup></a> corporis organicī, physicī, vītam habentis in potentiā.
        </div>

        <div class="line-container" id="Fabulla.186">
            <div class="line-character">
                Fabulla
            </div>
            Cūr āctum vocat potius quam iter aut viam?
        </div>

        <div class="line-container" id="Eutrapelus.187">
            <div class="line-character">
                Eutrapelus
            </div>
            Nōn heīc cavētur aurīgīs aut equitibus, sed animae ratiō dēfīnītur. Et āctum vocat fōrmam, cūius nātūrae est agere, quum māteriae ratiō sit patī. Omnis autem corporis mōtus nātūrālis ab animō proficīscitur. Est autem varius corporis mōtus.
        </div>

        <div class="line-container" id="Fabulla.188">
            <div class="line-character">
                Fabulla
            </div>
            Intellegō. Sed cūr addit: organicī?
        </div>

        <div class="line-container" id="Eutrapelus.189">
            <div class="line-character">
                Eutrapelus
            </div>
            Quoniam anima nihil agit nisi per organa, hoc est īnstrūmenta corporis.
        </div>

        <div class="line-container" id="Fabulla.190">
            <div class="line-character">
                Fabulla
            </div>
            Cūr addit: physicī?
        </div>

        <div class="line-container" id="Eutrapelus.191">
            <div class="line-character">
                Eutrapelus
            </div>
            Quia Daedalus frūstrā fingeret tāle corpus. Ideōque addit: vītam habentis in potentiā. Fōrma nōn agit in quidvīs, sed in mātēriam capācem.
        </div>

        <div class="line-container" id="Fabulla.192">
            <div class="line-character">
                Fabulla
            </div>
            Quid sī angelus immigrāret in corpus hominis?
        </div>

        <div class="line-container" id="Eutrapelus.193">
            <div class="line-character">
                Eutrapelus
            </div>
            Ageret quidem, sed nōn per organa nātūrālia, nec vītam daret corpōrī, sī abesset anima.
        </div>

        <div class="line-container" id="Fabulla.194">
            <div class="line-character">
                Fabulla
            </div>
            Habeōne iam tōtam animae ratiōnem?
        </div>

        <div class="line-container" id="Eutrapelus.195">
            <div class="line-character">
                Eutrapelus
            </div>
            Habēs Aristotelicam.
        </div>

        <div class="line-container" id="Fabulla.196">
            <div class="line-character">
                Fabulla
            </div>
            Equidem accēpī celebrem esse philosophum, et vereor nē sapientum centūriae mihi scrībant haerēseōs dīcam, sī quid refrāger. Aliōquī quidquid adhūc dīxit dē animā hominis, competit in asinum et bovem.
        </div>

        <div class="line-container" id="Eutrapelus.197">
            <div class="line-character">
                Eutrapelus
            </div>
            Immō in scarabeum quoque et līmācem.
        </div>

        <div class="line-container" id="Fabulla.198">
            <div class="line-character">
                Fabulla
            </div>
            Quid igitur interest inter animam bovis et hominis?
        </div>

        <div class="line-container" id="Eutrapelus.199">
            <div class="line-character">
                Eutrapelus
            </div>
            Quī dīcunt animam nihil aliud esse quam harmōniam quālitātum corporis, fatērentur nōn ita multum interesse, vidēlicet harmōniā solūtā, perīre pariter animās utrīusque. Nē ratiōne quidem dīstinguitur bovis ab hominis anima, sed quod boum minus sapit quam hominum, quemadmodum vidēre est et hominēs quī minus sapiunt quam bōs.
        </div>

        <div class="line-container" id="Fabulla.200">
            <div class="line-character">
                Fabulla
            </div>
            Nae istī būbulam habent mentem.
        </div>

        <div class="line-container" id="Eutrapelus.201">
            <div class="line-character">
                Eutrapelus
            </div>
            Attamen illud ad tē pertinet, quod prō testūdinis quālitāte modulātior est harmōnia.
        </div>

        <div class="line-container" id="Fabulla.202">
            <div class="line-character">
                Fabulla
            </div>
            Fateor.
        </div>

        <div class="line-container" id="Eutrapelus.203">
            <div class="line-character">
                Eutrapelus
            </div>
            Nec parvī refert, ex quō lignō quāve fīgūrā sit facta testūdō.
        </div>

        <div class="line-container" id="Fabulla.204">
            <div class="line-character">
                Fabulla
            </div>
            Verīsimile dīcis.
        </div>

        <div class="line-container" id="Eutrapelus.205">
            <div class="line-character">
                Eutrapelus
            </div>
            Nec ex quōrumlibet animantium intestīnīs fīunt canōrae fidēs.
        </div>

        <div class="line-container" id="Fabulla.206">
            <div class="line-character">
                Fabulla
            </div>
            Audīvī.
        </div>

        <div class="line-container" id="Eutrapelus.207">
            <div class="line-character">
                Eutrapelus
            </div>
            Atque hae quidem ex āeris circumfūsī madōre aut siccitāte laxantur, contrahuntur nōnnunquam et rumpuntur.
        </div>

        <div class="line-container" id="Fabulla.208">
            <div class="line-character">
                Fabulla
            </div>
            Istuc vīdī nōn semel.
        </div>

        <div class="line-container" id="Eutrapelus.209">
            <div class="line-character">
                Eutrapelus
            </div>
            Heīc igitur potes opem praestāre nōn vulgārem īnfantulō tuō, ut animus illīus testūdinem habeat bene temperātam minimēque vitiātam, nē laxa sit sēgnitiē, nē strīdula sit īrācundiā, nē rauca sit tēmulentiā. Nam hōs affectūs inserit in nōbīs nōnnunquam ēducātiō victūsque ratiō.
        </div>

        <div class="line-container" id="Fabulla.210">
            <div class="line-character">
                Fabulla
            </div>
            Admōnitiōnem accipiō, sed exspectō quō pactō tueāris Aristotelem.
        </div>

        <div class="line-container" id="Eutrapelus.211">
            <div class="line-character">
                Eutrapelus
            </div>
            Ille quidem dēscrīpsit in genere animam animantem, vegetantem ac sentiēntem. Anima dat vītam, sed nōn prōtinus animal est quod vīvit. Vīvunt enim et senēscunt et ēmoriuntur arborēs, at nōn sentiunt, quamquam hīs quoque nōnnūllī sēnsum tribuunt stupidum<a href="#footnote.12"><sup>(12)</sup></a>. In adhaesīs vix dēprehenditur sēnsus, in spongiā dēprehenditur ab avulsōribus, in arboribus māteriārum caesōrēs sēnsum comperiunt, sī quid illīs crēdimus. Aiunt enim, sī palmā feriās truncum arboris, quam velīs caedere, quemadmodum ferē solent māteriāriī, difficilius arbor incīditur, ut sēmet contrāxit metū. Quod autem vīvit ac sentit, animal est. Nihil autem prohibet esse vegetābile quod nōn sentit, velutī fungī, bētae, caulēs.
        </div>

        <div class="line-container" id="Fabulla.212">
            <div class="line-character">
                Fabulla
            </div>
            Ista sī vīvunt utcunque, sī sentiunt utcunque, sī moventur cum adolēscunt, quid prohibet eadem dīgnārī animālis cognōmine?
        </div>

        <div class="line-container" id="Eutrapelus.213">
            <div class="line-character">
                Eutrapelus
            </div>
            Nōn ita vīsum est maiōribus, neque nōbīs fās est ab illōrum placitīs discēdere, ac nē refert quidem ad hoc, quod nunc agimus.
        </div>

        <div class="line-container" id="Fabulla.214">
            <div class="line-character">
                Fabulla
            </div>
            Atquī nōn feram eandem esse animam scarabēī et hominis.
        </div>

        <div class="line-container" id="Eutrapelus.215">
            <div class="line-character">
                Eutrapelus
            </div>
            Nōn est eadem, ō bona, sed ratiō quadamtenus commūnis est. Animat, vegetat, sēnsibile reddit corpus tuum anima tua. Idem agit scarabēī anima in suō corpore. Nam quod quaedam aliter aut aliud agit anima hominis quam scarabēī, partim in caussā est māteria. Nōn canit, nōn loquitur scarabeus, quia caret organīs ad haec idōneīs.
        </div>

        <div class="line-container" id="Fabulla.216">
            <div class="line-character">
                Fabulla
            </div>
            Illud igitur dīcis, sī anima scarabēī dēmigrāret in corpus hominis, idem ageret quod agit anima hūmāna.
        </div>

        <div class="line-container" id="Eutrapelus.217">
            <div class="line-character">
                Eutrapelus
            </div>
            Immō, nē sī mēns quidem angelica, quemadmodum dīxī. Nihil autem interest inter angelum et animam hūmānam, nisi quod hominis anima in hoc condita est, ut agat corpus hūmānum nātūrālibus organīs īnstrūctum; quemadmodum anima scarabēī nōn movet nisi corpus scarabēī, angelus nōn in hoc conditus est, ut animet corpus, sed ut absque corporālibus organīs intellegat.
        </div>

        <div class="line-container" id="Fabulla.218">
            <div class="line-character">
                Fabulla
            </div>
            Num idem potest anima?
        </div>

        <div class="line-container" id="Eutrapelus.219">
            <div class="line-character">
                Eutrapelus
            </div>
            Potest quidem ā corpore sēmōta.
        </div>

        <div class="line-container" id="Fabulla.220">
            <div class="line-character">
                Fabulla
            </div>
            Nōn est igitur suī iūris, dum est in corpore.
        </div>

        <div class="line-container" id="Eutrapelus.221">
            <div class="line-character">
                Eutrapelus
            </div>
            Nōn profectō, nisi sī quid accidat praeter commūnem nātūrae cursum.
        </div>

        <div class="line-container" id="Fabulla.222">
            <div class="line-character">
                Fabulla
            </div>
            Vērum tū mihi prō ūnā animā plūrēs animās effūdistī, animantem, vegetantem, sēnsibilem, intellegentem, memorem, volentem, īrāscentem, concupīscentem. Mihi satis erat ūna.
        </div>

        <div class="line-container" id="Eutrapelus.223">
            <div class="line-character">
                Eutrapelus
            </div>
            Eiusdem animae dīversae sunt āctiōnēs, ex hīs varia sortītur cognōmina.
        </div>

        <div class="line-container" id="Fabulla.224">
            <div class="line-character">
                Fabulla
            </div>
            Nōn satis assequor quod dīcis.
        </div>

        <div class="line-container" id="Eutrapelus.225">
            <div class="line-character">
                Eutrapelus
            </div>
            At faciam, ut assequāris. Tū in cubiculō es uxor, in officīnā es textrīx aulaeōrum, in tabernā es aulaeōrum vēndītrīx, in culīnā es coqua, inter famulōs et famulās es domina, inter līberōs es māter, et tamen haec omnia es eadem in domō.
        </div>

        <div class="line-container" id="Fabulla.226">
            <div class="line-character">
                Fabulla
            </div>
            Satis tū quidem pinguī Minervā philosophāris. Sīc igitur est animus in corpore, quemadmodum ego in domō?
        </div>

        <div class="line-container" id="Eutrapelus.227">
            <div class="line-character">
                Eutrapelus
            </div>
            Sīc.
        </div>

        <div class="line-container" id="Fabulla.228">
            <div class="line-character">
                Fabulla
            </div>
            Atquī dum ego texō in officīnā, nōn coquō in culīnā.
        </div>

        <div class="line-container" id="Eutrapelus.229">
            <div class="line-character">
                Eutrapelus
            </div>
            Neque enim tū es anima tantum, sed anima corpus circumferēns, corpus autem nōn potest simul plūribus inesse locīs; anima quoniam est fōrma simplex, sīc est in tōtō corpore, ut in singulīs corporis partibus sit tōta, quamvīs nōn idem agat per omnēs partēs nec eōdem modō per quōmodōlibet affectās. Nam sapit ac meminit in cerebrō, īrāscitur in corde, concupīscit in hepate, audit in auribus, cernit in oculīs, olfacit in nāribus, gustat in palātō et linguā, sentit in omnibus partibus corporis, quae nervāceum aliquid habent adiūnctum. Neque enim sentit in pīlīs nec summīs unguibus, ac nē pulmō quidem per sē sentit nec hepar, fortasse nec līēn.
        </div>

        <div class="line-container" id="Fabulla.230">
            <div class="line-character">
                Fabulla
            </div>
            Proinde in quibusdam partibus animat tantum ac vegetat.
        </div>

        <div class="line-container" id="Eutrapelus.231">
            <div class="line-character">
                Eutrapelus
            </div>
            Ita vidētur.
        </div>

        <div class="line-container" id="Fabulla.232">
            <div class="line-character">
                Fabulla
            </div>
            Sī in ūnō homine facit haec omnia eadem anima, cōnsequitur ut foetus in uterō māternō statim ut augēscit, quod est vītae sīgnum, simul et sentiat et intellegat, nisi forte ūnīus hominis initiō plūrēs sunt animae, deinde cēterīs cēdentibus, ūna peragit omnia; ita ut prīmum homō fuerit planta, mox animal, postrēmum homō.
        </div>

        <div class="line-container" id="Eutrapelus.233">
            <div class="line-character">
                Eutrapelus
            </div>
            Quod dīcis, fortasse nōn absurdum vidēātur Aristotelī. Nōbīs probābilius est simul cum vītā īnfundī ratiōnālem animam, sed quae velut igniculus immersa mātēriae suprā modum hūmidae nōndum queat exserere vīrēs suās.
        </div>

        <div class="line-container" id="Fabulla.234">
            <div class="line-character">
                Fabulla
            </div>
            Animus igitur illigātus est corpōrī quod agit movetque?
        </div>

        <div class="line-container" id="Eutrapelus.235">
            <div class="line-character">
                Eutrapelus
            </div>
            Nōn aliter quam testūdō domuī quam circumfert.
        </div>

        <div class="line-container" id="Fabulla.236">
            <div class="line-character">
                Fabulla
            </div>
            Eam movet quidem, sed sīc ut simul moveātur, quemadmodum gubernātor flectit navem quō vult, sed ipse interim cum navī movētur.
        </div>

        <div class="line-container" id="Eutrapelus.237">
            <div class="line-character">
                Eutrapelus
            </div>
            Immō, quemadmodum sciūrus voluit caveam rotātilem, mōbilis interim et ipse.
        </div>

        <div class="line-container" id="Fabulla.238">
            <div class="line-character">
                Fabulla
            </div>
            Sīc et afficit anima corpus ac vicissim afficitur?
        </div>

        <div class="line-container" id="Eutrapelus.239">
            <div class="line-character">
                Eutrapelus
            </div>
            Sānē quod ad operātiōnēs attinet.
        </div>

        <div class="line-container" id="Fabulla.240">
            <div class="line-character">
                Fabulla
            </div>
            Ergō quod ad nātūram pertinet, pār est anima moriōnis animae Salomōnis.
        </div>

        <div class="line-container" id="Eutrapelus.241">
            <div class="line-character">
                Eutrapelus
            </div>
            Nihil absurdum.
        </div>

        <div class="line-container" id="Fabulla.242">
            <div class="line-character">
                Fabulla
            </div>
            Itaque parēs sunt et angelī, quandōquidem carent māteriā, quae parit, ut ais, inaequālitātem.
        </div>

        <div class="line-container" id="Eutrapelus.243">
            <div class="line-character">
                Eutrapelus
            </div>
            Iam satis philosophiae. Quīn potius haec theologōs torqueant; nōs hoc agāmus quod coepimus. Sī tōta māter esse vīs, cūra corpusculum īnfantulī tuī, quō posteāquam sēsē explicuit ex vāpōribus, mentis igniculus, bonīs et commodīs organīs ūtātur. Quotiēs audīs puerum tuum vagientem, crēde illum hoc abs tē flagitāre. Quum vidēs in pectore duōs istōs velutī fonticulōs turgidōs ac lacteō liquōre vel suāpte sponte manantēs, crēde nātūram admonēre tē tuī officiī. Aliōquī, quum īnfāns iam fārī meditābitur ac blanda balbutiē tē mammam vocābit, quā fronte hoc audiēs ab eō, cui mammam negāris, et ad conductītiam mammam relēgāris, perinde quasi caprae aut ovī subiēcissēs? Ubi iam erit fandī potēns, quid sī tē prō mātre vocet sēmimātrem? Virgam expediēs, opīnor. Atquī vix sēmimāter est, quae recūsat alere quod peperit. Potior genitūrae pars est nūtrīcātiō tenerī puellī. Alitur enim nōn sōlum lacte, sed et fragrantiā māternī corporis: requīrit eundem liquōrem, iam nōtum et familiārem, quem hausit in corpore, et unde coaluit. Atque ego quidem sum in hāc sententiā, ut exīstimem in puerīs ex lactis nātūrā et indolem vitiārī, nōn aliter quam in frūgibus et plantīs terrae succus mūtat ingenium ēius quod alit. An putās temerē vulgō dīcī: Iste malitiam cum lacte nūtrīcis imbibit? Nē illud quidem, opīnor, quod ā Graecīs dīcī solet, ut nūtrīcēs, quum significant aliquem male pāscī, paululum enim praemansī in ōs īnserunt īnfantis, maximam partem dēglutiunt ipsae. Proinde nē peperit quidem, quae quod ēnixa est mox abicit. Istuc enim abortīre est, nōn parere. Et in tālēs foeminās mihi competere Graecōrum vidētur etymologia, quī μήτηρ dīcī putant ā μὴ τηρεῖν, hoc est ā nōn servandō. Nam prōrsus conductītiam nūtrīcem īnfantulō adhūc ā mātre tēpentī adsciscere genus est expositiōnis.
        </div>

        <div class="line-container" id="Fabulla.244">
            <div class="line-character">
                Fabulla
            </div>
            Accēderem, nī dēlēcta esset mulier, in quā nihil dēsīderēs.
        </div>

        <div class="line-container" id="Eutrapelus.245">
            <div class="line-character">
                Eutrapelus
            </div>
            Ut nihil referat, quod lac bibat mollis īnfantia, quam salīvam cum praemānsō cibō dēglutiat, ut tālis contigerit nūtrīx, quālem haud sciō an ūlla reperiātur, an putās ūllam esse, quae nūtrīcātiōnis omne taedium dēvorāre possit quemadmodum māter? sordēs, assessiōnēs, vagītūs, morbōs, servandī numquam satis dīligentem cūram? Sī est quae pariter amet ut māter, erit quae pariter cūret. Quīn et illud fiet ut sēgnius amet tē fīlius, nātīvā illā cāritāte velut in duās mātrēs dīstrāctā, nec tū similī pietāte dūceris ergā fīlium, ut iam grandior minus libenter sit obtemperātūrus iussīs tuīs, et tū frīgidius illīus cūram habitūra, in cūius mōribus fortasse vidēbis nūtrīcem. Praecipuus autem discendī gradus est mūtuus inter docentem ac discentem amor. Ergō, sī nihil dēcesserit illī nātīvae pietātis fragrantiae, facilius illī īnstillābis praecepta rēctē vīvendī. Neque enim heīc parum valet māter, vel ob hoc quod mātēriam tractet mollissimam et in omnia sequācem.
        </div>

        <div class="line-container" id="Fabulla.246">
            <div class="line-character">
                Fabulla
            </div>
            Ut videō, nōn tam facilis est rēs peperisse, quam vulgus exīstimat.
        </div>

        <div class="line-container" id="Eutrapelus.247">
            <div class="line-character">
                Eutrapelus
            </div>
            Sī mihi parum habēs fideī, en tibi Paulus apertē dē muliere loquēns: <em>Salva,</em> inquit, <em>fiet per līberōrum generātiōnem.</em>
        </div>

        <div class="line-container" id="Fabulla.248">
            <div class="line-character">
                Fabulla
            </div>
            Salva est igitur quae peperit?
        </div>

        <div class="line-container" id="Eutrapelus.249">
            <div class="line-character">
                Eutrapelus
            </div>
            Nēquāquam, sed addit: <em>Sī līberī permānserint in fidē.</em> Nōndum absolvistī genitrīcis mūnus, nisi prīmum tenerum corpusculum fīliī, mox animum aeque mollem rēctā ēducātiōne fīnxeris.
        </div>

        <div class="line-container" id="Fabulla.250">
            <div class="line-character">
                Fabulla
            </div>
            Atquī isthūc mātribus in manū nōn est, ut fīliī persevērent in pietāte.
        </div>

        <div class="line-container" id="Eutrapelus.251">
            <div class="line-character">
                Eutrapelus
            </div>
            Fortassis, sed tantum habet mōmentī vigilāns admōnitiō, ut Paulus exīstimet mātribus imputandum, sī līberī dēgenerent ā piīs mōribus. Dēnique sī praestiteris quod in tē situm est, Deus opem suam coniūnget cum tuā dīligentiā.
        </div>

        <div class="line-container" id="Fabulla.252">
            <div class="line-character">
                Fabulla
            </div>
            Mihi quidem, Eutrapele, tua persuāsit ōrātiō, sī queās idem persuādēre parentibus et marītō.
        </div>

        <div class="line-container" id="Eutrapelus.253">
            <div class="line-character">
                Eutrapelus
            </div>
            Isthūc ad mē recipiō, modō tū mē tuō iuvēs suffrāgiō.
        </div>

        <div class="line-container" id="Fabulla.254">
            <div class="line-character">
                Fabulla
            </div>
            Polliceor.
        </div>

        <div class="line-container" id="Eutrapelus.255">
            <div class="line-character">
                Eutrapelus
            </div>
            Sed licetne vidēre puellum?
        </div>

        <div class="line-container" id="Fabulla.256">
            <div class="line-character">
                Fabulla
            </div>
            Licet maximē. Heus, Syrisca, vocā nūtrīcem ūnā cum īnfante.
        </div>

        <div class="line-container" id="Eutrapelus.257">
            <div class="line-character">
                Eutrapelus
            </div>
            Scītus admodum puer. Vulgō dīcitur veniam dēbērī prīmum experienti. At tū prīma statim experientiā summam artis expressistī.
        </div>

        <div class="line-container" id="Fabulla.258">
            <div class="line-character">
                Fabulla
            </div>
            Nōn est sculptilis imāgō, ut arte sit opus.
        </div>

        <div class="line-container" id="Eutrapelus.259">
            <div class="line-character">
                Eutrapelus
            </div>
            Vērum, sed fūsile sīgillum est. Utcunque rēs habet, fēlīcissimē cecidit; utinam parī fēlīcitāte cadant imāginēs, quās intexis aulaeīs.
        </div>

        <div class="line-container" id="Fabulla.260">
            <div class="line-character">
                Fabulla
            </div>
            At tū contrā fēlīcius pingis quam gignīs.
        </div>

        <div class="line-container" id="Eutrapelus.261">
            <div class="line-character">
                Eutrapelus
            </div>
            Sīc vīsum est nātūrae cum omnibus paria facere. Quam sollicita est nātūra, nē quid pereat. Duōs hominēs in ūnō repraesentāvit, nāsus et oculī patrem referunt, frōns ac mentum mātrem exprimunt. An tū possēs hoc tam cārum pīgnus aliēnae fideī concrēdere? Mihi bis crūdēlēs videntur esse quae id facere sustinent. Quandōquidem nōn sōlum faciunt id īnfantis quem ablēgant perīculō, vērum etiam suō, proptereā quod in hīs lac āversiōne corruptum saepenumerō perīculōsōs morbōs pariat. Itaque fit ut, dum ūnīus fōrmae corporis cōnsulunt, parum cōnsulant duōrum corporum vītae, dumque cavent nē contingat praeproperam sēnium, coniciunt sēsē in mortem praeproperam. Quod est indītum puerō nōmen?
        </div>

        <div class="line-container" id="Fabulla.262">
            <div class="line-character">
                Fabulla
            </div>
            Cornēlius.
        </div>

        <div class="line-container" id="Eutrapelus.263">
            <div class="line-character">
                Eutrapelus
            </div>
            Hoc erat nōmen avī paternī. Utinam virum integerrimum et mōribus nōbīs referat.
        </div>

        <div class="line-container" id="Fabulla.264">
            <div class="line-character">
                Fabulla
            </div>
            Dābitur opera, quod quidem in nōbīs erit. Sed heus, Eutrapele, ūnum quiddam obnīxē tē rogārim.
        </div>

        <div class="line-container" id="Eutrapelus.265">
            <div class="line-character">
                Eutrapelus
            </div>
            Immō puta mē tuum esse mancipium<a href="#footnote.13"><sup>(13)</sup></a>; imperābis et impetrābis quae volēs.
        </div>

        <div class="line-container" id="Fabulla.266">
            <div class="line-character">
                Fabulla
            </div>
            Proinde nōn prius tē mānumittam, quam hoc mihi beneficium coeptum absolvās.
        </div>

        <div class="line-container" id="Eutrapelus.267">
            <div class="line-character">
                Eutrapelus
            </div>
            Quodnam?
        </div>

        <div class="line-container" id="Fabulla.268">
            <div class="line-character">
                Fabulla
            </div>
            Ut praescrībās mihi prīmum quibus ratiōnibus queam īnfantis valētūdinī cōnsulere: deinde quum erit firmior, quibus rudīmentīs ad pietātem praeparandus sit rudis animus.
        </div>

        <div class="line-container" id="Eutrapelus.269">
            <div class="line-character">
                Eutrapelus
            </div>
            Id faciam lubēns prō meā quidem sapientiā; sed proximō colloquiō: nunc ōrātor adeō marītum ac parentēs.
        </div>

        <div class="line-container" id="Fabulla.270">
            <div class="line-character">
                Fabulla
            </div>
            Precor exōrātor ut siēs.
        </div>


        <h3>Footnotes</h3>


                <div class="footnotes">
            <h3>Notae</h3>
            
            <div class="footnote" id="footnote.1">
                <a href="#Eutrapelus.3">(1)</a>. <em>Cornīcem</em>: Circulum ferreum aut aliquid hujus loco additum ostiis, quo pulsetur. Graeci Κορώνην vocant, vel ob figuram, vel ob garrulitatem.
            </div>

            <div class="footnote" id="footnote.2">
                <a href="#Eutrapelus.21">(2)</a>. <em>Būlīmia</em>: Summa fames, ut alias dictum.
            </div>

            <div class="footnote" id="footnote.3">
                <a href="#Eutrapelus.21">(3)</a>. <em>Anarchiam</em>: Anarchia, quum nullo principe tumultuatur populus.
            </div>

            <div class="footnote" id="footnote.4">
                <a href="#Fabulla.50">(4)</a>. <em>Tuī similēs</em>: Id est, ignaviores; ut numerum augeant. Nam alae & cornua sustinent belli molem.
            </div>

            <div class="footnote" id="footnote.5">
                <a href="#Fabulla.50">(5)</a>. <em>Post prīncipia</em>: Alludit ad dictum Thrasonis in Eunucho Terentii, Act. 4. Scen. 7.
            </div>

            <div class="footnote" id="footnote.6">
                <a href="#Eutrapelus.79">(6)</a>. <em>Plūsquam dīmidiātum</em>: Vide in hanc rem Phaver. dissertationem apud Gell. lib. 12. cap. 1.
            </div>

            <div class="footnote" id="footnote.7">
                <a href="#Fabulla.104">(7)</a>. <em>Epiglōttis</em>: Epiglottis est caruncula volubilis nunc gulam claudens, nunc arteriam asperam.
            </div>

            <div class="footnote" id="footnote.8">
                <a href="#Fabulla.104">(8)</a>. <em>Cartilāginēs</em>: Vide Galenum de locis affectis.
            </div>

            <div class="footnote" id="footnote.9">
                <a href="#Eutrapelus.111">(9)</a>. <em>Vix Ō sonuit</em>: Hoc Apulejus, Lucianum sequutus.
            </div>

            <div class="footnote" id="footnote.10">
                <a href="#Fabulla.168">(10)</a>. <em>Locātor</em>: Significat, esse conductitium.
            </div>

            <div class="footnote" id="footnote.11">
                <a href="#Fabulla.186">(11)</a>. <em>Āctus</em>: Actus Graecis est hoc loco ἐνδελέχεια, vocabulum Philosophis peculiare. Sed Fabulla detorquet ad Iureconsultos, qui distinguunt inter iter, actum, & viam.
            </div>

            <div class="footnote" id="footnote.12">
                <a href="#Fabulla.198">(12)</a>. <em>Stupidum</em>: Hoc sensit Pythagoras, nec omnino dissimile vero est.
            </div>

            <div class="footnote" id="footnote.13">
                <a href="#Fabulla.248">(13)</a>. <em>Mancipium</em>: Quia dixerat se mancipium.
            </div>
        </div>

    {% assign files = site.html_pages | where_exp: "p", "p.path contains
    'files/'" %} {% assign neighbors = files | where: "type", "Colloquium" |
    where: "author", page.author | where: "collection", page.collection | sort:
    "sequence" %} {% assign prev_page = nil %} {% assign next_page = nil %} {%
    assign found_current = false %} {% for p in neighbors %} {% if found_current
    and next_page == nil %} {% assign next_page = p %} {% endif %} {% if p.url
    == page.url %} {% assign found_current = true %} {% endif %} {% if
    found_current == false %} {% assign prev_page = p %} {% endif %} {% endfor
    %}

    <div class="nav-buttons">
      {% if prev_page %}
      <a href="{{ prev_page.url }}" class="nav-button nav-back">⟵ Previous</a>
      {% endif %} {% if next_page %}
      <a href="{{ next_page.url }}" class="nav-button nav-next">Next ⟶</a>
      {% endif %}
    </div>
    </div>
</body>
</html>
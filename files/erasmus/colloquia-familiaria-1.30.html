---
title: Colloquia Familiaria - Colloquium Vīcēsimum Sextum
subtitle: Convīvium Religiōsum
type: Colloquium
author: Erasmus
collection: Colloquia Familiaria
topic: Religious Banquet, Christian Philosophy, Scripture
difficulty: Advanced
sequence: "026"
character_count: 9
permalink: /erasmus/colloquia-familiaria-convivium-religiosum/
---

<!DOCTYPE html>

<head>
    <title>{{page.title}}</title>
    <meta name="viewport" content="width=device-width, initial-scale=1.0" />
    <link rel="icon" type="image/x-icon" href="/images/favicon.ico" />
    <link rel="stylesheet" href="/style-reading.css" />
    <link rel="stylesheet" href="/style-common.css" />
</head>

<body>
    <div class="w3-top">
        <div class="w3-bar w3-black">
            <a href="/" class="w3-bar-item w3-button w3-mobile"><b>Colloquia Latina</b></a>
            <a href="{{ site.baseurl }}/{{ page.author | downcase | replace: ' ', '-' }}/"
                class="w3-bar-item w3-button w3-mobile">{{ page.author }}</a>
            <div class="w3-bar-item w3-mobile w3-center"><i>{{ page.title }}</i></div>
        </div>
    </div>
    <div style="height: 3em"></div>

    <div class="main-content">
        <h1>{{page.title}}</h1>
        <h3>{{page.subtitle}}</h3>

        <div class="characters">
            Persōnae:<br>
        Eusebius<a href="#footnote.1"><sup>(1)</sup></a>, Timotheus<a href="#footnote.2"><sup>(2)</sup></a>, Theophilus<a href="#footnote.3"><sup>(3)</sup></a>, Chrysoglottus<a href="#footnote.4"><sup>(4)</sup></a>, Uranius<a href="#footnote.5"><sup>(5)</sup></a>, Sophronius<a href="#footnote.7"><sup>(7)</sup></a>, Theodidactus<a href="#footnote.8"><sup>(8)</sup></a>, Eulalius<a href="#footnote.9"><sup>(9)</sup></a>, Nephalius<a href="#footnote.10"><sup>(10)</sup></a>
        </div>

        <div class="line-container" id="Eusebius.1">
            <div class="line-character">
                Eusebius<a href="#footnote.1"><sup>(1)</sup></a>
            </div>
            Quum omnia nunc vernent et rīdeant in agrīs, dēmīror esse, quī fūmōsīs urbibus dēlectentur.
        </div>

        <div class="line-container" id="Timotheus.2">
            <div class="line-character">
                Timotheus<a href="#footnote.2"><sup>(2)</sup></a>
            </div>
            Nōn omnēs capiuntur aspectū flōrum, aut prātōrum vernantium, aut fontium amniumve: aut, sī capiuntur, est aliud, quod magis iuvet. Ita voluptās voluptāte, velutī clāvus clāvō, pellitur.
        </div>

        <div class="line-container" id="Eusebius.3">
            <div class="line-character">
                Eusebius
            </div>
            Tū mihi fortasse foenerātōrēs narrās, aut hīs simillimōs negōtiātōrēs avārōs.
        </div>

        <div class="line-container" id="Timotheus.4">
            <div class="line-character">
                Timotheus
            </div>
            Istōs quidem, sed, nōn sōlōs, ō bone, immō cum hīs innumerōs aliōs, ūsque ad ipsōs sacerdōtēs ac monachōs, quī ferē quaestūs grātiā malunt in urbibus, iīsque frequentissimīs, versārī, dogma secūtī, nōn Pȳthagoricum aut Platōnicum, sed caecī cuiusdam mendicī, cui dulce erat, premī turbīs hominum, quod dīceret, illīc esse quaestum, ubi esset populus.
        </div>

        <div class="line-container" id="Eusebius.5">
            <div class="line-character">
                Eusebius
            </div>
            Valeant caecī cum suō quaestū: nōs philosophī sumus.
        </div>

        <div class="line-container" id="Timotheus.6">
            <div class="line-character">
                Timotheus
            </div>
            Et Socrātēs philosophus urbēs praeferēbat agrīs, quod esset discendī cupidus, et urbēs habērent, unde disceret. In agrīs esse quidem arborēs et hortōs, fontēs et amnēs, quī pāscerent oculōs, cēterum nihil loquerentur, ac proinde nihil docērent.
        </div>

        <div class="line-container" id="Eusebius.7">
            <div class="line-character">
                Eusebius
            </div>
            Est nōnnihil, quod dīxit Socrātēs, sī sōlus obambulēs in agrīs. Quamquam mea sententia nōn est mūta rērum nātūra, sed undiquāque loquāx est, multaque docet contemplantem, sī nacta fuerit hominem attentum ac docilem. Quid aliud clāmitat illa tam amoena nātūrae vernantis faciēs, quam opificis Deī sapientiam bonitātī parem? Sed Socrātēs in eō sēcessū quam multa docet Phaedrum suum, ac vicissim ab eō discit!
        </div>

        <div class="line-container" id="Timotheus.8">
            <div class="line-character">
                Timotheus
            </div>
            Sī tālēs adessent aliquot, nihil esse possit amoēnius rūsticātiōne.
        </div>

        <div class="line-container" id="Eusebius.9">
            <div class="line-character">
                Eusebius
            </div>
            Libet igitur huius reī perīculum facere? Est mihi praediolum suburbānum, nōn amplum, sed nitidē cultum; eō vōs in crāstinum diem ad prandium vocō.
        </div>

        <div class="line-container" id="Timotheus.10">
            <div class="line-character">
                Timotheus
            </div>
            Plūrēs sumus; exedērēmus tōtum praedium tuum.
        </div>

        <div class="line-container" id="Eusebius.11">
            <div class="line-character">
                Eusebius
            </div>
            Immō tōtum convīvium appōnētur herbāceum, ex dapibus, ut inquit Flaccus<a href="#footnote.6"><sup>(6)</sup></a>, inemptīs apparātum. Vīnum ipse locus suppeditat; pepōnēs, melōnēs, fīcōs, pira, māla, nucēs ipsae pene arborēs porrigunt, quemadmodum fit in īnsulīs Fortūnātīs, sī Lūciānō<a href="#footnote.11"><sup>(11)</sup></a> crēdimus. Accēdet fortassis ē corte<a href="#footnote.12"><sup>(12)</sup></a> gallīna.
        </div>

        <div class="line-container" id="Timotheus.12">
            <div class="line-character">
                Timotheus
            </div>
            Age, nōn recūsāmus.
        </div>

        <div class="line-container" id="Eusebius.13">
            <div class="line-character">
                Eusebius
            </div>
            At suam quisque umbram<a href="#footnote.13"><sup>(13)</sup></a> sēcum addūcat, quam volet. Ita quum sītis quattuor, aequābimus numerum Mūsārum.
        </div>

        <div class="line-container" id="Timotheus.14">
            <div class="line-character">
                Timotheus
            </div>
            Fiet.
        </div>

        <div class="line-container" id="Eusebius.15">
            <div class="line-character">
                Eusebius
            </div>
            Ūnum illud vōs praemonitōs volō, sibi quisque condīmentum suum adferet. Ego cibōs duntaxat appōnam.
        </div>

        <div class="line-container" id="Timotheus.16">
            <div class="line-character">
                Timotheus
            </div>
            Quod condīmentum narrās? piper an saccharum?
        </div>

        <div class="line-container" id="Eusebius.17">
            <div class="line-character">
                Eusebius
            </div>
            Immō aliud vīlius, sed suāvius.
        </div>

        <div class="line-container" id="Timotheus.18">
            <div class="line-character">
                Timotheus
            </div>
            Quodnam?
        </div>

        <div class="line-container" id="Eusebius.19">
            <div class="line-character">
                Eusebius
            </div>
            Famem. Eam dabit hodiē coena tenuis; crās acuet stomachum ambulātiūncula. Et hoc quoque commodī rūsculō meō dēbēbitur. Vērum ad quam hōram libet prandēre?
        </div>

        <div class="line-container" id="Timotheus.20">
            <div class="line-character">
                Timotheus
            </div>
            Ad decimam, priusquam invālēscat aestus sōlis.
        </div>

        <div class="line-container" id="Eusebius.21">
            <div class="line-character">
                Eusebius
            </div>
            Cūrābitur.
        </div>

        <div class="line-container" id="Puer.22">
            <div class="line-character">
                Puer
            </div>
            Herē, adsunt convīvae prō foribus.
        </div>

        <div class="line-container" id="Eusebius.23">
            <div class="line-character">
                Eusebius
            </div>
            Bonae fideī est, quod vēnistis; sed bis grātum est, quod vēnistis matūrē ūna cum umbrīs vestrīs longē grātissimīs. Sunt enim quidam inciviliter cīvilēs, quī convivātōrem<a href="#footnote.14"><sup>(14)</sup></a> morā suā torquent.
        </div>

        <div class="line-container" id="Timotheus.24">
            <div class="line-character">
                Timotheus
            </div>
            Eō matūrius vēnimus, ut esset ōtium lūstrandī vīsendīque rēgiam istam tuam, quam audīmus undique mīrīs dēliciīs variam, nūsquam nōn testārī dominī suī ingenium.
        </div>

        <div class="line-container" id="Eusebius.25">
            <div class="line-character">
                Eusebius
            </div>
            Rēgiam spectābitis tālī dignam rēge. Mihi certē nīdulus est quāvīs rēgiā grātior. Et sī rēgnat, quī līberē vīvit ex animī suī sententiā, hīc plānē rēgnō. Sed praestat, opīnor interim, dum culīnae praefecta parat holusulum, et adhūc moderātus est sōlis calor, vīsere hortōs nostrōs.
        </div>

        <div class="line-container" id="Timotheus.26">
            <div class="line-character">
                Timotheus
            </div>
            Est alius praeter hunc? Nam hīc sānē mīrē cultus blandissimō aspectū statim ingredientēs salūtat et comiter excipit.
        </div>

        <div class="line-container" id="Eusebius.27">
            <div class="line-character">
                Eusebius
            </div>
            Hinc igitur dēcerpat sibi quisque flosculōs ac frondēs aliquot, nē quid offendat domus paedor. Nōn īdem odor aequē grātus omnibus. Quāre sibi quisque dēligat. Nē parcite. Nam quicquid hīc nāscitur, pene pūblicum esse patior. Neque enim unquam clauditur ostium huius vestibulī, nisi noctū.
        </div>

        <div class="line-container" id="Timotheus.28">
            <div class="line-character">
                Timotheus
            </div>
            Ēn tibi in ostiō Petrus.
        </div>

        <div class="line-container" id="Eusebius.29">
            <div class="line-character">
                Eusebius
            </div>
            Hunc ego malō iānitōrem, quam Mercuriōs, Centaurōs, aliaque portenta, quae quidam pingunt in foribus suīs.
        </div>

        <div class="line-container" id="Timotheus.30">
            <div class="line-character">
                Timotheus
            </div>
            Isthuc homine Chrīstiānō dignius est.
        </div>

        <div class="line-container" id="Eusebius.31">
            <div class="line-character">
                Eusebius
            </div>
            Nec mūtum habeō iānitōrem; tribus linguīs alloquitur ingredientem.
        </div>

        <div class="line-container" id="Timotheus.32">
            <div class="line-character">
                Timotheus
            </div>
            Quid loquitur?
        </div>

        <div class="line-container" id="Eusebius.33">
            <div class="line-character">
                Eusebius
            </div>
            Quīn ipse legis?
        </div>

        <div class="line-container" id="Timotheus.34">
            <div class="line-character">
                Timotheus
            </div>
            Intervāllum aliquantō longius est, quam ut prōspectus oculōrum assequātur.
        </div>

        <div class="line-container" id="Eusebius.35">
            <div class="line-character">
                Eusebius
            </div>
            Ēn tibi perspicillum, quod tē vel Lynceum reddet.
        </div>

        <div class="line-container" id="Timotheus.36">
            <div class="line-character">
                Timotheus
            </div>
            Latīna videō. SI VIS AD VITAM INGREDI, SERVA MANDATA. Matthaei cap. 19.
        </div>

        <div class="line-container" id="Eusebius.37">
            <div class="line-character">
                Eusebius
            </div>
            Nunc lege Graeca.
        </div>

        <div class="line-container" id="Timotheus.38">
            <div class="line-character">
                Timotheus
            </div>
            Graeca videō quidem; at illa nōn vident<a href="#footnote.15"><sup>(15)</sup></a> mē: quāre lampadem<a href="#footnote.16"><sup>(16)</sup></a> hanc trādō Theophilō, quī nunquam nōn cantillat Graeca.
        </div>

        <div class="line-container" id="Theophilus.39">
            <div class="line-character">
                Theophilus<a href="#footnote.3"><sup>(3)</sup></a>
            </div>
            Μετανοήσατε<a href="#footnote.17"><sup>(17)</sup></a> καὶ ἐπιστρέψατε. Πράξεων τῷ τρίτῳ.
        </div>

        <div class="line-container" id="Chrysoglottus.40">
            <div class="line-character">
                Chrysoglottus<a href="#footnote.4"><sup>(4)</sup></a>
            </div>
            Hebraea mihi sūmam: וְצַדיק בֶּאֱמוּנָתוׄ יִחְיֶה<a href="#footnote.18"><sup>(18)</sup></a>
        </div>

        <div class="line-container" id="Eusebius.41">
            <div class="line-character">
                Eusebius
            </div>
            An vōbīs vidētur incomis iānitor, quī statim monet, ut āvertāmur ā vitiīs, et convertāmus nōs ad studium pietātis? Deinde vītam nōn contingere ex operibus Mōsaicīs, sed per fidem ēvangēlicam? Postrēmō servandīs ēvangēlicīs praeceptīs iter esse ad immortālem vītam?
        </div>

        <div class="line-container" id="Timotheus.42">
            <div class="line-character">
                Timotheus
            </div>
            Et ecce mox ad dextram ingressus ostendit sacellum perquam ēlegāns. In altārī Iēsus Chrīstus, suspiciēns in coelum ad Patrem et Spīritum sānctum illinc prōspicientēs, atque eōdem dextram porrigēns, laevā velut invītat et allectat praetereuntem.
        </div>

        <div class="line-container" id="Eusebius.43">
            <div class="line-character">
                Eusebius
            </div>
            Nec is ēlinguis nōs excipit: vidēs Latīna? Ego sum via, vēritās et vīta. Graeca: Ἐγώ εἰμι τὸ ἄλφα καὶ τὸ ὦ Hebraica: לְכוּ־בָנִים, שִׁמְעוּ־לִי; יִרְאַת ה" אֲלַמֶּדְכֶם<a href="#footnote.19"><sup>(19)</sup></a>
        </div>

        <div class="line-container" id="Timotheus.44">
            <div class="line-character">
                Timotheus
            </div>
            Laetō nīmirum ōmine nōs salūtāvit Dominus Iēsus.
        </div>

        <div class="line-container" id="Eusebius.45">
            <div class="line-character">
                Eusebius
            </div>
            Sed nē videāmur incivilēs, fortassis pār est, ut illum resalūtēmus precēmurque, ut, quandō ex nōbīs ipsī nihil possumus, ille suā inaestimābilī bonitāte nōn sinat nōs unquam aberrāre ā viā salūtis, sed, abiectīs umbrīs Iūdaicīs et huius mundī praestigiīs, per vēritātem ēvangēlicam perdūcat nōs ad vītam aeternam: hoc est, ipse per sē trahat nōs ad sē.
        </div>

        <div class="line-container" id="Timotheus.46">
            <div class="line-character">
                Timotheus
            </div>
            Aequissimum est, et ipsa locī speciēs invītat ad precandum.
        </div>

        <div class="line-container" id="Eusebius.47">
            <div class="line-character">
                Eusebius
            </div>
            Multōs hospitēs allicit huius portī amoēnitās: sed ita ferē apud omnēs invāluit cōnsuētūdō, ut nēmō praetereat Iēsum īnsalūtātum. Hunc ego, vice foedissimī Priapī<a href="#footnote.20"><sup>(20)</sup></a>, custōdem posuī, nōn sōlum hortī meī, sed omnium, quae possideō, dēnique corporis pariter atque animī. Adest, ut vidētis, fonticulus salūberrimīs aquīs nōn inamoene scatēns, utcunque repraesentāns ūnicum illum fontem, quī coelestī lātice refocillat omnēs labōrantēs et onerātōs, et ad quem anhēlat anima dēlassāta malīs huius mundī, nōn aliter quam iūxtā Psalmistam, cervus aestuāns sitī, gustātīs serpentium carnibus. Hunc grātīs haurīre licet, quisquis sitit. Nōnnūllī et religiōnis grātiā sēsē aspergunt. Quīdam etiam bibunt, nōn sitis, sed religiōnis causā. Videō, vōs invītōs āvellī ab hōc locō. Sed interim hōra monet, ut vīsāmus hunc cultiōrem hortum, quem in quadrum cingunt mūrī rēgiae meae. Sī quid erit vīsendum intus, ā prandiō spectābitis, quum sōlis aestus nōs, velutī cochleas, domī cohibēbit hōrīs aliquot.
        </div>

        <div class="line-container" id="Timotheus.48">
            <div class="line-character">
                Timotheus
            </div>
            Papae! Epicureōs<a href="#footnote.21"><sup>(21)</sup></a> hortōs mihi vidēre videor.
        </div>

        <div class="line-container" id="Eusebius.49">
            <div class="line-character">
                Eusebius
            </div>
            Tōtus hīc locus voluptātī dicātus est, sed honestae, pāscendīs oculīs, recreandīs nāribus, reficiendīs animīs. Nihil hīc nāscitur praeter odōrātās herbās, nec eās quāslibet, sed eximiās duntaxat. Ūnumquodque genus suās habet āreās.
        </div>

        <div class="line-container" id="Timotheus.50">
            <div class="line-character">
                Timotheus
            </div>
            Nec herbae mūtae sunt apud tē, quantum videō.
        </div>
            </div>
            Bona verba; unde hūc marmor? Ē contūsīs cēmentīs factitium marmor est: colōris candor additus est incrūstāmentō<a href="#footnote.23"><sup>(23)</sup></a>.
        </div>

        <div class="line-container" id="Timotheus.54">
            <div class="line-character">
                Timotheus
            </div>
            Quō tandem sēsē condit tam amābilis rīvus?
        </div>

        <div class="line-container" id="Eusebius.55">
            <div class="line-character">
                Eusebius
            </div>
            Vidē incivilītātem hūmānam. Posteāquam hīc satis exhilārāvit oculōs nostrōs, prōluit culīnam, eiusque sordēs sēcum dēfert in cloacam.
        </div>

        <div class="line-container" id="Timotheus.56">
            <div class="line-character">
                Timotheus
            </div>
            Crūdēle, ita mē Deus bene amet.
        </div>

        <div class="line-container" id="Eusebius.57">
            <div class="line-character">
                Eusebius
            </div>
            Crūdēle, nī et in hunc ūsum parāsset aeternī nūminis benīgnitās. Tum crūdēlēs sumus, quum fontem dīvīnae scrīptūrae longē hōc amoeniōrem, recreandīs simul ac pūrgandīs animīs nostrīs datum, cōnspurcāmus vitiīs nostrīs prāvīsque cupiditātibus, abūtentēs tam ineffābilī dōnō Deī. Nam hāc aquā nōn abūtimur, sī partimur in variōs ūsūs, in quōs illam dedit is, quī nihil nōn affātim suppeditat ūsibus hūmānīs.
        </div>

        <div class="line-container" id="Timotheus.58">
            <div class="line-character">
                Timotheus
            </div>
            Vērissima sunt, quae narrās: sed cūr tibi vīrent etiam hortī septa manū facta?
        </div>

        <div class="line-container" id="Eusebius.59">
            <div class="line-character">
                Eusebius
            </div>
            Nē quid hīc nōn vīreat. Quīdam rubra malunt, quod is color additus vīrentibus grātiam adiungat. Hīc mihi magis arrīdet, ut est sua cuique sententia, etiam in hortīs.
        </div>

        <div class="line-container" id="Timotheus.60">
            <div class="line-character">
                Timotheus
            </div>
            Sed hortī per sē amoēnissimī iūcunditātem propemodum obscūrant ambulācra tria.
        </div>

        <div class="line-container" id="Eusebius.61">
            <div class="line-character">
                Eusebius
            </div>
            In hīs vel studeō, vel obambulō, sōlus, aut cum amiculō cōnfābulāns, vel cibum capiō, sī vidētur.
        </div>

        <div class="line-container" id="Timotheus.62">
            <div class="line-character">
                Timotheus
            </div>
            Columnae paribus intervāllīs sustinentēs aedificium innītēns, mīrāque colōrum varietāte blandientēs suntne marmoreae?
        </div>

        <div class="line-container" id="Eusebius.63">
            <div class="line-character">
                Eusebius
            </div>
            Ex eōdem marmore, quō factus est hīc alveus.
        </div>

        <div class="line-container" id="Timotheus.64">
            <div class="line-character">
                Timotheus
            </div>
            Lepida profectō impōstūra. Vel dēierāssem, esse marmor.
        </div>

        <div class="line-container" id="Eusebius.65">
            <div class="line-character">
                Eusebius
            </div>
            Quāre cavē<a href="#footnote.24"><sup>(24)</sup></a>, nē vel crēdās, vel dēierēs quicquam temerē. Nōn rārō fallit speciēs. Quod opibus deest, arte sarcimus.
        </div>

        <div class="line-container" id="Timotheus.66">
            <div class="line-character">
                Timotheus
            </div>
            Nōn tibi sat erat hortus tam nitidus, tam excultus, nisi pingerēs īnsuper aliōs hortōs?
        </div>

        <div class="line-container" id="Eusebius.67">
            <div class="line-character">
                Eusebius
            </div>
            Nōn capiēbat omnēs herbārum speciēs ūnus hortus. Praetereā bis dēlectāmur, quum pictum flōrem cum vīvō decertantem vidēmus; et in alterō mīrāmur artificium nātūrae, in alterō pictōris ingenium: in utrōque benīgnitātem Deī, quī in ūsum nostrum largītur haec omnia, nūllā in rē nōn mīrābilis pariter et amābilis. Postrēmō nōn semper vīret hortus, nōn semper vīvunt flosculī. Hīc hortus etiam mediā brūmā vīret et adblanditur.
        </div>

        <div class="line-container" id="Timotheus.68">
            <div class="line-character">
                Timotheus
            </div>
            At nōn spīrat.
        </div>

        <div class="line-container" id="Eusebius.69">
            <div class="line-character">
                Eusebius
            </div>
            Sed rursum nōn eget cultūrā.
        </div>

        <div class="line-container" id="Timotheus.70">
            <div class="line-character">
                Timotheus
            </div>
            Tantum pāscit oculōs.
        </div>

        <div class="line-container" id="Eusebius.71">
            <div class="line-character">
                Eusebius
            </div>
            Vērum; sed hoc perpetuō facit.
        </div>

        <div class="line-container" id="Timotheus.72">
            <div class="line-character">
                Timotheus
            </div>
            Habet suum et pictūra senium.
        </div>

        <div class="line-container" id="Eusebius.73">
            <div class="line-character">
                Eusebius
            </div>
            Habet; nōbīs tamen est vīvācior, et illī ferē grātiam addit aetās, quam nōbīs dētrahit.
        </div>

        <div class="line-container" id="Timotheus.74">
            <div class="line-character">
                Timotheus
            </div>
            Utinam hīc vānus essēs.
        </div>

        <div class="line-container" id="Eusebius.75">
            <div class="line-character">
                Eusebius
            </div>
            In hōc ambulācrō, quod spectat occidentem, sōle fruor oriente; in hōc, quod spectat orientem, aprīcor interdum: in hōc, quod spectat austrum sed patet ad septentriōnem, recreor ab aestū sōlis. Obambulābimus; sī vidētur, quō spectētis propius. Ēn vernat ipsum etiam solum: habent enim et tessellae colōrum grātiam, et flosculīs pīctīs adblandiuntur. Hoc nemus, quod vidētis hōc tōtō pariete dēpictum, exhibet mihi varium spectāculum. Prīmum quot vidētis arborēs, tot vidētis arborum genera, singulīs ad nātīvam imāginem nōn pessimē expressīs. Quot cernitis avēs, tot vidētis avium speciēs, praecipuē sī quae sint rāriōrēs, et īnsignī rē quāpiam nōbilēs. Nam anserēs, gallīnās et anatēs quid attinet pingere? Īnfernē sunt quadrupedum speciēs, aut eārum avium, quae vīvunt humī, mōre quadrupedum.
        </div>

        <div class="line-container" id="Timotheus.76">
            <div class="line-character">
                Timotheus
            </div>
            Mīra varietās, nec quicquam est ōtiōsum. Nihil est, quod nōn aut agat, aut loquātur aliquid. Quid nōbīs narrat noctua, pene latitāns sub frondibus?
        </div>

        <div class="line-container" id="Eusebius.77">
            <div class="line-character">
                Eusebius
            </div>
            Atticē loquitur Attica: σωφρόνει<a href="#footnote.25"><sup>(25)</sup></a>, inquit, οὐ πᾶσιν ἵπτημι. Iubet nōs cōnsultō agere, quod nōn omnibus fēlīciter cēdat incōnsulta temeritās. Hīc aquila discerpit leporem, frūstrā obtestante scarabeō<a href="#footnote.26"><sup>(26)</sup></a>. Adstat scarabeō trochilus<a href="#footnote.27"><sup>(27)</sup></a>, et ipse capitālis inimīcus aquilae.
        </div>

        <div class="line-container" id="Timotheus.78">
            <div class="line-character">
                Timotheus
            </div>
            Haec hirundō<a href="#footnote.28"><sup>(28)</sup></a> quid gerit ōre?
        </div>

        <div class="line-container" id="Eusebius.79">
            <div class="line-character">
                Eusebius
            </div>
            Herbam chelidōniam. Nam hāc restituit pullīs exoculātīs vīsum. Agnōscitis herbae figūram?
        </div>

        <div class="line-container" id="Timotheus.80">
            <div class="line-character">
                Timotheus
            </div>
            Quodnam hoc novum lacertae genus!
        </div>

        <div class="line-container" id="Eusebius.81">
            <div class="line-character">
                Eusebius
            </div>
            Nōn est lacerta, sed chamaeleōn<a href="#footnote.29"><sup>(29)</sup></a>.
        </div>

        <div class="line-container" id="Timotheus.82">
            <div class="line-character">
                Timotheus
            </div>
            Est hīc ille longō nōmine celebrātus chamaeleōn? Belluam esse crēdidī leōne maiōrem, quem vincit etiam vocābulō.
        </div>

        <div class="line-container" id="Eusebius.83">
            <div class="line-character">
                Eusebius
            </div>
            Hīc ille est semper hiāns, et semper iēiūnus chamaeleōn. Haec arbor est caprificō, apud quam sōlam saevit, aliās innoxius. Nam venēnum habet; nē contemnās hiantem bestiolam.
        </div>

        <div class="line-container" id="Timotheus.84">
            <div class="line-character">
                Timotheus
            </div>
            At nōn mūtat colōrem.
        </div>

        <div class="line-container" id="Eusebius.85">
            <div class="line-character">
                Eusebius
            </div>
            Vērum; quia nōn mūtat locum: ubi mūtārit locum, vidēbis et colōrem alium.
        </div>

        <div class="line-container" id="Timotheus.86">
            <div class="line-character">
                Timotheus
            </div>
            Quid hīc sibi vult tibicen?
        </div>

        <div class="line-container" id="Eusebius.87">
            <div class="line-character">
                Eusebius
            </div>
            Nōnne vidēs in proximō camēlum saltantem?
        </div>

        <div class="line-container" id="Timotheus.88">
            <div class="line-character">
                Timotheus
            </div>
            Videō novum spectāculum; camēlus cinaedus<a href="#footnote.30"><sup>(30)</sup></a> est, et simius choraulēs<a href="#footnote.31"><sup>(31)</sup></a>.
        </div>

        <div class="line-container" id="Eusebius.89">
            <div class="line-character">
                Eusebius
            </div>
            Sed hīs singulātim ac per ōtium contemplandīs aliās dābitur vel tōtum trīduum; nunc satis erit velutī per trānsēnnam vīdisse. In hāc regiōne dēpictum est ad nātīvam effigiem, quicquid est īnsignium herbārum quodque iūre mīrēminī, hīc venēna quantumvīs praesentānea tūtō nōn sōlum spectantur, vērum etiam contrectantur.
        </div>

        <div class="line-container" id="Timotheus.90">
            <div class="line-character">
                Timotheus
            </div>
            Ēn scorpius, rārum in hīsce regiōnibus malum, sed frequēns Italiae. Quamquam color mihi parum respondēre vidētur in pictūrā.
        </div>

        <div class="line-container" id="Eusebius.91">
            <div class="line-character">
                Eusebius
            </div>
            Quī sīc?
        </div>

        <div class="line-container" id="Timotheus.92">
            <div class="line-character">
                Timotheus
            </div>
            Quia magis nigrent apud Italōs, iste pallidior est.
        </div>

        <div class="line-container" id="Eusebius.93">
            <div class="line-character">
                Eusebius
            </div>
            An nōn agnōscis herbam, in cuius folium incidit?
        </div>

        <div class="line-container" id="Timotheus.94">
            <div class="line-character">
                Timotheus
            </div>
            Nōn satis.
        </div>

        <div class="line-container" id="Eusebius.95">
            <div class="line-character">
                Eusebius
            </div>
            Nec mīrum. Nec enim nāscitur in hortīs nostrātibus. Aconītum est. Eī venēnō<a href="#footnote.32"><sup>(32)</sup></a> tanta vīs est, ut scorpius ad huius contactum stupēscat pallēscatque, sēsēque vincī patiātur. Sed offēnsus venēnō, ā venēnō petet remedium. Vidētis in propinquō utrumque genus helleborī. Sī scorpius sēsē potuerit explicāre ā foliō aconītī, et album helleborum contingere, recipiet prīstinum vigōrem, dīversī venēnī contactū solventē torpōrem.
        </div>

        <div class="line-container" id="Timotheus.96">
            <div class="line-character">
                Timotheus
            </div>
            Āctum est igitur dē istō scorpiō: nam is sē nunquam explicābit ab aconītī foliō. Etiam loquuntur hīc scorpiī?
        </div>

        <div class="line-container" id="Eusebius.97">
            <div class="line-character">
                Eusebius
            </div>
            Et quidem graecē.
        </div>

        <div class="line-container" id="Timotheus.98">
            <div class="line-character">
                Timotheus
            </div>
            Quid ait?
        </div>

        <div class="line-container" id="Eusebius.99">
            <div class="line-character">
                Eusebius
            </div>
            Εὗρε θεὸς<a href="#footnote.33"><sup>(33)</sup></a> τὸν ἀλιτρόν. Hīc praeter herbās vidētis omne serpentium genus. Ēn vōbīs basiliscus, oculīs igneīs, ipsīs etiam nocentissimīs venēnīs formīdābilis.
        </div>

        <div class="line-container" id="Timotheus.100">
            <div class="line-character">
                Timotheus
            </div>
            Et is loquitur aliquid.
        </div>
        <div class="line-container" id="Eusebius.101">
            <div class="line-character">
                Eusebius
            </div>
            Oderint, inquit, dum metuant.
        </div>

        <div class="line-container" id="Timotheus.102">
            <div class="line-character">
                Timotheus
            </div>
            Plānē rēgia vōx.
        </div>

        <div class="line-container" id="Eusebius.103">
            <div class="line-character">
                Eusebius
            </div>
            Immō nihil minus rēgium, sed tyrannica vōx est. Hīc pugnat lacerta cum vīperā. Hīc dipsās īnsidiātur, tēcta pūtāmine ōvī strūthiocamēlī. Hīc vidētis polītiam tōtam formīcārum, ad quārum imitātiōnem nōs vocat Hebraeus ille sapiēns, atque etiam Flaccus noster. Hīc vidētis formīcās Indicās, quae aurum ēgērunt ac servant.
        </div>

        <div class="line-container" id="Timotheus.104">
            <div class="line-character">
                Timotheus
            </div>
            Deum immortālem, cui possit obrepere taedium in hōc theātrō versantī?
        </div>

        <div class="line-container" id="Eusebius.105">
            <div class="line-character">
                Eusebius
            </div>
            Aliās, inquam, licēbit vel ad satietātem ūsque spectāre. Nunc procul tantum spectāte tertium parietem. Is habet lacūs, amnēs et maria, et in hīs quicquid est īnsignium piscium. Hīc est Nīlus, in quō delphīnum illum vidētis, hominum amātōrem, cum crocodīlō dēpūgnantem, quō nōn alius hostis hominī capitālior. In rīpīs ac littoribus vidētis ea, quae sunt ἀμφίβια, ut cancrī, phocae, fiber. Hīc est polypus captātor, captus ā conchā.
        </div>

        <div class="line-container" id="Timotheus.106">
            <div class="line-character">
                Timotheus
            </div>
            Quid loquitur? αἱρῶν αἱροῦμαι<a href="#footnote.34"><sup>(34)</sup></a>. Mīrē pictor fēcit aquam pellūcidam.
        </div>

        <div class="line-container" id="Eusebius.107">
            <div class="line-character">
                Eusebius
            </div>
            Aut hoc erat illī faciendum, aut nōbīs opus erat aliīs oculīs. In proximō est alter polypus, summā aequoris aquā vēlificāns, liburnīcārum<a href="#footnote.35"><sup>(35)</sup></a> gaudēns imāgine. Vidētis torpēdinem prōstrātam in arēnā concolōrī, quam hīc tūtō vel manū contigerīs. Sed aliō properandum est. Haec pāscunt oculōs, at ventrem nōn explent: properēmus ad reliqua.
        </div>

        <div class="line-container" id="Timotheus.108">
            <div class="line-character">
                Timotheus
            </div>
            Etiamne amplius?
        </div>

        <div class="line-container" id="Eusebius.109">
            <div class="line-character">
                Eusebius
            </div>
            Mox vidēbitis, quid nōbīs praebeat posticum<a href="#footnote.36"><sup>(36)</sup></a>. Hīc vidētis hortum satis spatiōsum, in duās dīvīsum partēs: in alterā est, quicquid est herbārum esculentārum, in quā rēgnant uxor et famula mea: in alterā, quicquid est medicārum, praesertim īnsignium. Ad laevam est prātum līberum, praeter virōrem grāminum nihil habēns: septum est sēpe perpetuā, ē spīnīs implexīs, sed vīvīs, contextā; illīc nōnnunquam vel ambulō, vel lūsitō cum sodālibus. Ad dexterām est pōmārium, in quō, quum erit ōtium, vidēbitis plūrimās arborēs peregrīnās, quās paulātim doceō nostrō coelō assuēscere.
        </div>

        <div class="line-container" id="Timotheus.110">
            <div class="line-character">
                Timotheus
            </div>
            Papae; nae tū vincis vel ipsum Alcinoum<a href="#footnote.37"><sup>(37)</sup></a>.
        </div>

        <div class="line-container" id="Eusebius.111">
            <div class="line-character">
                Eusebius
            </div>
            Hīc aviārium est in cōnfīniō adhaerēns ambulācrō superiōrī, quod vidēbitis ā prandiō: vidēbitis formās variās, variāsque linguās audiētis. Nec minus varia sunt ingenia. Inter quāsdam cognātiō est, et mūtuus amor; inter nōnnūllās simultās irreconciliābilis. Sunt autem omnēs adeō cicūrēs et mānsuētae, ut, sī quandō coenō illīc apertā fenestrā, dēvolent in mēnsam, cibumque vel ē manibus capiant. Sī quandō ingredior in ponticulō pēnsīlī, quem vidētis, fābulāns cum amīcō, assīdent, auscultant, īnsīdent humerīs, aut brachiīs, adeō dēdidicērunt timēre, quia sentiunt nēminem laedere. In extrēmō pōmāriō apum rēgnum<a href="#footnote.38"><sup>(38)</sup></a> est. Nec illud sānē spectāculum inamoenum. In praesentiā nōn sīnam vōs amplius contemplārī, quō sit, quod nōs posthāc revocet tanquam ad novum spectāculum. Ā prandiō cētera vōbīs ostēndam.
        </div>

        <div class="line-container" id="Puer.112">
            <div class="line-character">
                Puer
            </div>
            Uxor et famula clāmitant, corrumpī prandium.
        </div>

        <div class="line-container" id="Eusebius.113">
            <div class="line-character">
                Eusebius
            </div>
            Iubētō illās esse aequanimēs; nōs iam accurēmus. Lavēmus, amīcī, ut pūrīs manibus et animīs ad mēnsam accēdāmus. Etenim sī ethnīcīs quoque religiōsa erat mēnsa, quantō magis oportet esse sācram Chrīstiānīs, quibus habet imāginem quandam illius sacrōsānctī convīviī, quod Dominus Iēsus postrēmum ēgit cum suīs discipulīs. Et ob id receptum est, abluere manus, ut, sī quid odiī, līvōris aut turpitūdinis alicuī forsitan resideat in animō, id ēiiciat ante, quam accēdat ad cibum capiendum. Sīc enim opīnor et corporī salūbriōrēs esse cibōs, sī sūmantur animō dēfēcātō.
        </div>

        <div class="line-container" id="Timotheus.114">
            <div class="line-character">
                Timotheus
            </div>
            Istud vērissimum esse crēdimus.
        </div>

        <div class="line-container" id="Eusebius.115">
            <div class="line-character">
                Eusebius
            </div>
            Quoniam hoc exemplum nōbīs ab ipsō Chrīstō trāditum est, ut ab hymnō<a href="#footnote.39"><sup>(39)</sup></a> cibum auspicārēmur (nam id arbitror, quod frequenter in Ēvangēliō legimus, illum benedīxisse, aut grātiās ēgisse patrī priusquam cibum frangeret) et rursum hymnō fīnīrēmus: sī vidētur, recitābō vōbīs hymnum, quem dīvus Chrȳsostomus mīrīs laudibus praedicat in homiliā quādam, dignātus etiam interpretārī.
        </div>

        <div class="line-container" id="Timotheus.116">
            <div class="line-character">
                Timotheus
            </div>
            Immō, ut velīs, rogāmus.
        </div>

        <div class="line-container" id="Eusebius.117">
            <div class="line-character">
                Eusebius
            </div>
            Benedictus Deus, quī mē pāscis ā iuventūte meā, quī cibum praebēs omnī carnī; replē laetītiā et gaudiō corda nostra, ut affātim, quod satis est, habentēs abundēmus in omne opus bonum, in Chrīstō Iēsū Dominō nostrō; cum quō tibi glōria, honor et imperium, cum Sānctō Spīritū in omne aevum.
        </div>

        <div class="line-container" id="Timotheus.118">
            <div class="line-character">
                Timotheus
            </div>
            Āmēn.
        </div>

        <div class="line-container" id="Eusebius.119">
            <div class="line-character">
                Eusebius
            </div>
            Nunc accumbite, ac suam quisque umbram sibi adiungat. Cāniciēī tuae dēbētur prīmus locus, Timothee.
        </div>

        <div class="line-container" id="Timotheus.120">
            <div class="line-character">
                Timotheus
            </div>
            Verbō dignitātem ūniversam meam complexus es. Hōc sōlō nōmine sum cēterīs antepōnendus.
        </div>

        <div class="line-container" id="Eusebius.121">
            <div class="line-character">
                Eusebius
            </div>
            Cēterārum dōtium aestimātor est Deus; nōs ea sequimur, quae vidēmus. Sophrōnī<a href="#footnote.40"><sup>(40)</sup></a>, adhaere corporī tuō. Tū Theophile et Eulalī, dextrum mēnsae latus occupāte. Chrȳsoglottus et Theodidactus occupābunt laevum. Ūrānius et Nephālius, quod superest. Ego hunc angulum tuēbor.
        </div>

        <div class="line-container" id="Timotheus.122">
            <div class="line-character">
                Timotheus
            </div>
            Nōn patiēmur: hospitī dēbētur prīmus locus.
        </div>

        <div class="line-container" id="Eusebius.123">
            <div class="line-character">
                Eusebius
            </div>
            Tōta domus haec mea est, simulque vestra: quod sī mihi permittitur iūs in rēgnō meō, is locus dēbētur hospitī, quemcunque sibi dēlēgerit. Nunc utinam Chrīstus, ille exhilārātor omnium, et sine quō nihil vērē suāve est, dignētur huic nostrō interesse convīviō, suāque praesentiā exhilārāre animōs nostrōs.
        </div>

        <div class="line-container" id="Timotheus.124">
            <div class="line-character">
                Timotheus
            </div>
            Spērō, dignābitur. Sed ubi sedēbit, iam omnibus locīs occupātīs?
        </div>

        <div class="line-container" id="Eusebius.125">
            <div class="line-character">
                Eusebius
            </div>
            Utinam ille sē misceat omnibus et patinīs, et pōculīs, ut nihil illum nōn sapiat; sed potissimum illābātur animīs nostrīs. Id quō magis dignētur et nōs tantī hospitīs reddāmur capāciōrēs, sī molestum nōn est, auscultābitis paululum ē sācrā lēctiōne, sed ita, ut interim nihilō sēcius admoveātis manūs ōvīs et lactūcīs, sī libet.
        </div>

        <div class="line-container" id="Timotheus.126">
            <div class="line-character">
                Timotheus
            </div>
            Id faciēmus libenter, sed auscultābimus libentius.
        </div>

        <div class="line-container" id="Eusebius.127">
            <div class="line-character">
                Eusebius
            </div>
            Is mōs mihi multīs nōminibus vidētur amplectendus, quod hāc ratiōne vītentur inānēs fābulae, praebeāturque māteria cōnfābulātiōnis frūgiferae. Multum enim ab illīs dissentiō, quī putant, nōn esse laetum convīvium, nisi quod scateat ineptīs ac lascīvīs fābulīs, quod perstrepit obscoenīs cantiūnculīs. Vēra hilāritās nāscitur ē pūrā sincērāque cōnscientiā: atque hī sermōnēs vērē laetī sunt, quōs semper et dīxisse iuvet aut audīsse, et semper dēlectet meminisse: nōn quōrum mox pudeat, quīque cōnscientiām poenitūdine discrūcient.
        </div>

        <div class="line-container" id="Timotheus.128">
            <div class="line-character">
                Timotheus
            </div>
            Utinam ista tam perpendērēmus omnēs, quam sunt vēra.
        </div>

        <div class="line-container" id="Eusebius.129">
            <div class="line-character">
                Eusebius
            </div>
            Haec praeterquam quod certam et īnsignem habent ūtilitātem, etiam iūcunda fīunt, ubi vel mēnsem ūnum assuēverīs.
        </div>

        <div class="line-container" id="Timotheus.130">
            <div class="line-character">
                Timotheus
            </div>
            Nihil igitur cōnsultius, quam optimīs assuēscere.
        </div>

        <div class="line-container" id="Eusebius.131">
            <div class="line-character">
                Eusebius
            </div>
            Recitā, puer, distinctē et clārē.
        </div>

        <div class="line-container" id="Puer.132">
            <div class="line-character">
                Puer
            </div>
            Sicut dīvīsiōnēs aquārum, ita cor rēgis in manū Dominī; quōcunque voluerit, inclīnābit illud. Omnis via virī rēcta sibi vidētur; appendit autem corda Dominus. Facere misericordiam et iūdicium, magis placet Dominō, quam victimae.
        </div>

        <div class="line-container" id="Eusebius.133">
            <div class="line-character">
                Eusebius
            </div>
            Sit hoc satis. Praestat enim pauca avidē discere, quam multa cum taediō dēvorāre.
        </div>

        <div class="line-container" id="Timotheus.134">
            <div class="line-character">
                Timotheus
            </div>
            Praestat sānē, sed nōn hīc tantum. Plīnius scrīpsit, Officia Cicerōnis nunquam dē manibus dēpōnenda; et sunt sānē digna, quae quum ab omnibus, tum praecipuē ab hīs, quī dēstinātī sunt administrandae reīpūblicae, ad verbum ēdiscantur, meā quidem sententiā: sed hunc proverbiōrum libellum semper dignum arbitrātus sum, quī semper nōbīs circumferātur.
        </div>

        <div class="line-container" id="Eusebius.135">
            <div class="line-character">
                Eusebius
            </div>
            Quoniam sciēbam prandium fore dīlūtum et īnsipidum, idcircō hanc prōcūrāvī nōbīs conditūram.
        </div>

        <div class="line-container" id="Timotheus.136">
            <div class="line-character">
                Timotheus
            </div>
            Nihil hīc est nōn lautissimum; et tamen sī nihil esset praeter bētās<a href="#footnote.41"><sup>(41)</sup></a> absque pipere, vīnō et acētō, tālis lēctiō condīret omnia.
        </div>

        <div class="line-container" id="Eusebius.137">
            <div class="line-character">
                Eusebius
            </div>
            Mihi tamen plūs adderet grātiae, sī, quod audiō, penitus intelligam. Atque utinam adesset aliquis vērē theōlogus, quī ista nōn intellegeret sōlum, vērum etiam saperet. Nōbīs idiōtīs, nesciō, an fās sit, hīsce dē rēbus cōnfābulārī.
        </div>

        <div class="line-container" id="Timotheus.138">
            <div class="line-character">
                Timotheus
            </div>
            Ego vērō putō vel nautīs esse fās, modō absit dēfīniendī temeritās. Fortasse et Chrīstus, quī pollicitus est sēsē adfutūrum, ubicunque duo convenīrent dē ipsō tractantēs, aspīrābit nōbīs tam multīs.
        </div>

        <div class="line-container" id="Eusebius.139">
            <div class="line-character">
                Eusebius
            </div>
            Quid sī igitur partiāmur inter nōs novem trēs sententiās?
        </div>

        <div class="line-container" id="Convivae.140">
            <div class="line-character">
                Convivae
            </div>
            Nōn displicet, modō ā convivātōre incipiat ōrdō.
        </div>

        <div class="line-container" id="Eusebius.141">
            <div class="line-character">
                Eusebius
            </div>
            Nōn dētrectārem prōvinciam, sed vereor, nē hīc vōs peius accipiam, quam cibīs accipiō. Age, nēcubi videar difficilis convivātor, omissīs variīs coniectūrīs, quae in hunc locum congerunt interpretēs, mihi vidētur hīc esse sēnsus mōrālis: aliōs mortālēs posse flectī monītīs, increpātiōnibus, lēgibus ac mīnīs: rēgis animum, quoniam nēminem metuit, sī repugnēs, magis irritārī. Et idcircō quotiēs prīncipēs vehementer contendunt aliquid, suō animō relinquendōs, nōn quod semper velint optima, sed quod illōrum stultitia malitiāve Deus nōnnunquam abūtātur ad ēmendandōs eōs, quī dēlīquērunt. Quemadmodum vetuit resistī Nābuchodonosor, quod illius ministeriō dēcrēvisset castīgāre populum suum. Fortassis illud est, quod ait Iob: Quī rēgnāre facit hominem hypocritam propter peccāta populī. Atque hūc fortasse pertinet, quod ait Dāvid, dēplōrāns peccātum suum: Tibi sōlī peccāvī, et malum cōram tē fēcī. Nōn quod rēgēs nōn peccent ingentī populī malō, sed quod nōn habeant hominem, cuius auctōritāte condemnentur, quum Deī iūdicium nēmō, quamlibet potēns, possit effugere.
        </div>

        <div class="line-container" id="Timotheus.142">
            <div class="line-character">
                Timotheus
            </div>
            Nōn displicet interpretātiō. Sed quid sibi volunt dīvīsiōnēs aquārum?
        </div>

        <div class="line-container" id="Eusebius.143">
            <div class="line-character">
                Eusebius
            </div>
            Adhibita est similitūdō, quae rem explānet. Violenta rēs et impotēns est rēgis animus concitātus, nec hūc aut illūc dūcī potest, sed impetū suō fertur, velut oestrō<a href="#footnote.42"><sup>(42)</sup></a> dīvīnō percitus, quemadmodum mare sēsē spargit in terrās, ac subinde cursum mūtat, contemptīs agrīs, aedificiīs, et quicquid obstat; alicubi sē condit sub terrās: cuius impetum sī cōnērīs inhibēre, aut aliō dēflectere, nihil agās. Idem accidit in māgnīs flūminibus, velutī fābulae quoque narrant dē Achēloō<a href="#footnote.43"><sup>(43)</sup></a>. Minus autem malī capitur, sī commodē obsecundēs, quam sī violenter repugnēs.
        </div>

        <div class="line-container" id="Timotheus.144">
            <div class="line-character">
                Timotheus
            </div>
            Nihil igitur remediī adversus malōrum rēgum impotentiam?
        </div>

        <div class="line-container" id="Eusebius.145">
            <div class="line-character">
                Eusebius
            </div>
            Fortasse prīmum fuerit, leōnem in cīvitātem nōn recipere: proximum, sīc auctōritāte senātūs, magistrātuum ac cīvium moderārī potentiam illius, ut nōn facile ērumpat in tyrannidem. Sed omnium potissimum, dum adhūc puer est, et sē prīncipem esse nescit, sānctīs praeceptīs formāre pectus illius. Prōsunt et precēs, ac monita, sed blanda ac tempestīva. Extrēma ancora<a href="#footnote.44"><sup>(44)</sup></a> est, vōtīs fatīgāre Deum, ut rēgis animum inclīnet ad ea, quae Chrīstiānō rēge digna sunt.
        </div>

        <div class="line-container" id="Timotheus.146">
            <div class="line-character">
                Timotheus
            </div>
            Quid ais, idiōta? Sī baccalaureus essem Theōlogiae, minimē pudēret istīus interpretātiōnis.
        </div>

        <div class="line-container" id="Eusebius.147">
            <div class="line-character">
                Eusebius
            </div>
            An vēra sit, nesciō; mihi satis est, quod sēnsus nōn sit impius, aut haereticus. Mōrem gessī voluntātī vestrae. Nunc, ut decet in convīviīs, vicissim audīre cupiō.
        </div>

        <div class="line-container" id="Timotheus.148">
            <div class="line-character">
                Timotheus
            </div>
            Sī quid dēfertis hīs quoque canīs, mihi vidētur hoc dictum et ad abstrūsiōrem sententiam accommodārī posse.
        </div>

        <div class="line-container" id="Eusebius.149">
            <div class="line-character">
                Eusebius
            </div>
            Crēdō, et audīre cupiō.
        </div>

        <div class="line-container" id="Timotheus.150">
            <div class="line-character">
                Timotheus
            </div>
            Rēx intelligī potest vir perfectus, quī domitīs carnis affectibus, sōlō dīvīnī spīritūs impetū dūcitur. Porrō quī sit huiusmodī, hunc nōn convenit fortassis hūmānīs lēgibus in ōrdinem cōgere, sed suō dominō, cuius spīritū agitur, relinquendus est, nec iūdicandus est ex hīsce rēbus, quibus imbēcillitās imperfectōrum utcunque prōvehitur ad vēram pietātem: sed sī quid secus facit, dīcendum est cum Paulō: Dominus assūmpsit illum: dominō suō stat, aut cadit. Idem illud: Spīrituālis homō omnia dīiūdicat; ipse vērō ā nēmine iūdicātur. Tālibus igitur nēmō praescrībat, sed Dominus, quī praescrīpsit terminōs marī et amnibus, habet cor suī rēgis in manū suā, et quōcunque voluerit, inflectit illud. Quid enim opus est praescrībere illī, quī suapte sponte praestat meliōra, quam exigunt hūmānae lēgēs? Aut quae temeritās sit, illum hominem cōnstitūtiōnibus adstringere, quem certīs argūmentīs cōnstat dīvīnī spīritūs afflātū gubernārī?
        </div>
        <div class="line-container" id="Eusebius.151">
            <div class="line-character">
                Eusebius
            </div>
            Tū vērō, Timothee, nōn sōlum cānōs habēs capillōs, sed pectus etiam habēs ērudītiōnis cānitiē venerābile. Atque utinam inter Chrīstiānōs, quōs omnēs oportēbat esse rēgēs huiusmodī, plūrēs reperīrentur hōc dignī cognōmine. Sed iam satis est ōvātum<a href="#footnote.45"><sup>(45)</sup></a>, et oleribus praelūsum: iubēte haec tollī, et appōnī, quod superest.
        </div>

        <div class="line-container" id="Timotheus.152">
            <div class="line-character">
                Timotheus
            </div>
            Nōbīs affātim satisfactum est hāc ōvātiōne, etiam sī nihil praetereā successerit vel supplicātiōnis, vel triumphī.
        </div>

        <div class="line-container" id="Eusebius.153">
            <div class="line-character">
                Eusebius
            </div>
            Vērum quoniam, aspīrante Chrīstō, sīcut opīnor, successit rēs in prīmā sententiā, velim, ut umbra tua nōbīs ēnarret alteram, quae mihi vidētur aliquantō obscūrior.
        </div>

        <div class="line-container" id="Sophronius.154">
            <div class="line-character">
                Sophronius
            </div>
            Sī bonī volētis cōnsulere, quicquid dīxerō: sēdulō dīcam, quod mihi vidētur. Alioquī quī fierī potest, ut rēbus obscūrīs lūcem adferat umbra?
        </div>

        <div class="line-container" id="Eusebius.155">
            <div class="line-character">
                Eusebius
            </div>
            Equidem recipiō futūrum omnium nōmine; et tālēs umbrae lūcem suam habent aptiōrem oculīs nostrīs.
        </div>

        <div class="line-container" id="Sophronius.156">
            <div class="line-character">
                Sophronius
            </div>
            Idem docēre vidētur, quod Paulus: Dīversīs vītae ratiōnibus contenditur ad pietātem. Aliī placet sacerdōtium, aliī caelibātus, aliī coniugium, aliī sēcessus, aliī respūblica, prō varietāte corporum et ingeniōrum. Rursus alius vēscitur quibuslibet, alius distinguit inter cibum et cibum, alius iūdicat inter diem et diem, alius iūdicat omnem diem. In hīs Paulus vult, ūnumquemque suō fruī affectū citrā contumēliam alterīus. Nec oportet quemquam ex huiusmodī iūdicāre, sed iūdicium dēferre Deō, quī expendit corda. Fit enim saepenumerō, ut vēscēns grātior sit Deō, quam nōn vēscēns, et diem fēstum violāns acceptior sit Deō, quam is, quī vidētur observāre: et mātrimōnium huius grātius sit oculīs Deī, quam multōrum caelibātus. Dīxī umbra.
        </div>

        <div class="line-container" id="Eusebius.157">
            <div class="line-character">
                Eusebius
            </div>
            Utinam mihi saepe contingat cum tālibus umbrīs colloquī. Rem, nī fallor, nōn acū, quod aiunt, sed linguā tetigistī. Sed adest quī caelebs vīxit, nōn dē numerō beātōrum, quī sē castrāvērunt propter rēgnum Deī: sed hīc castrātus est vī, quō magis placēret ventrī, dōnec et hunc et ēscās dēstrūxerit Deus. Capus est ex corte nostrā. Elixīs magis dēlector. Iūs est nōn inēlegāns: quod in eō natat, lactūcae sunt sēlēctissimae. Sūmat sibi quisque, quod grātum est animō. Sed nē quid vōs fallam, succēdit huic assī nōnnihil, mox bellāria, deinde fābulae catastrophē.
        </div>

        <div class="line-container" id="Timotheus.158">
            <div class="line-character">
                Timotheus
            </div>
            Sed interim exclūdimus uxōrem ē convīviō.
        </div>

        <div class="line-container" id="Eusebius.159">
            <div class="line-character">
                Eusebius
            </div>
            Ubi vōs veniētis comitātī vestrīs, accumbet et mea. Nunc quid aliud esset, quam mūta persōna? et illa suāvius garrit mulier inter mulierēs, et nōs līberius philosophāmur. Alioquī perīculum sit, nē nōbīs accidat, quod accidit Socrātī, cui quum essent convīvae philosophī, quibus magis placent huiusmodī fābulae, quam cibus, et in longum prōferrētur disputātiō, Xantippē commōta mēnsam subvertit.
        </div>

        <div class="line-container" id="Timotheus.160">
            <div class="line-character">
                Timotheus
            </div>
            Nihil minus ā tuā metuendum arbitror. Est enim mulier mōribus plācidissimīs.
        </div>

        <div class="line-container" id="Eusebius.161">
            <div class="line-character">
                Eusebius
            </div>
            Mihi certē tālis, ut commūtāre nōn cupiam, etiamsī liceat: atque hōc nōmine mihi vel praecipuē videor fortūnātus. Nec enim mihi placet eōrum sententia, quī fortūnātum putant, uxōrem habuisse nunquam: magis arrīdet, quod ait sapiēns Hebraeus, eī bonam sortem obtigisse, cui obtigit uxor bona.
        </div>

        <div class="line-container" id="Timotheus.162">
            <div class="line-character">
                Timotheus
            </div>
            Saepe nostrō vitiō malae sunt uxōrēs, vel quia tālēs dēligimus, vel quia tālēs reddimus, vel quia nōn, ut oportet, formāmus et īnstituimus.
        </div>

        <div class="line-container" id="Eusebius.163">
            <div class="line-character">
                Eusebius
            </div>
            Vēra praedicās: sed interim exspectō tertiae sententiae ēnarrātiōnem, et iam mihi dictūrīre vidētur θεόπνευστος Theophilus.
        </div>

        <div class="line-container" id="Theophilus.164">
            <div class="line-character">
                Theophilus
            </div>
            Immō mihi animus erat in patinīs: dīcam tamen, quandō licet impūnē.
        </div>

        <div class="line-container" id="Eusebius.165">
            <div class="line-character">
                Eusebius
            </div>
            Etiam cum grātiā licēbit errāre; vel sīc praebēbis occāsiōnem inveniendī.
        </div>

        <div class="line-container" id="Theophilus.166">
            <div class="line-character">
                Theophilus
            </div>
            Mihi vidētur eadem sententia, quam prōtulit Dominus apud Osēe Prophētam cap. 6. Misericordiam voluī, et nōn sacrificium et scientiam Deī plūs quam holocausta. Cuius vīvus et efficāx interpres est Dominus Iēsus in Ēvangēliō Matthaēī cap. 9. Quum enim convīvium agitāret in domō Lēvī, quī erat pūblicānus, isque multōs suī ōrdinis suīque quaestūs hominēs invītāsset ad convīvium; Pharisaeī, quī tumēbant religiōne Lēgis, quum ea praecepta neglegērent, unde tōta Lēx pendēbat et prophētae, quō discipulōrum animōs aliēnārent ā Iēsū, rogābant illōs, cūr dominus admiscēret sē convīviō peccātōrum, ā quōrum cōnsortiō abstinēbant Iūdaeī, quī volēbant habērī sānctiōrēs, et sī quandō contigisset cum eiusmodī congredī, reversī domum abluēbant corpus. Quumque discipulī rudēs adhūc nōn habērent, quod respondērent; Dominus et prō sē et prō discipulīs respondit: Nōn est opus, inquit, medicō valentibus, sed male habentibus. Euntēs autem discite, quid est: Misericordiam volō, et nōn sacrificium. Nōn enim vēnī vocāre iūstōs, sed peccātōrēs.
        </div>

        <div class="line-container" id="Eusebius.167">
            <div class="line-character">
                Eusebius
            </div>
            Pulchrē tū quidem collātiōne locōrum rem explicās, id quod in dīvīnīs litterīs praecipuum est: sed discere velim, quid appellet sacrificium, quid misericordiam. Nam quī cōnsistit, ut āversētur sacrificia Deus, quae sibi tot praeceptīs iusserat exhibērī?
        </div>

        <div class="line-container" id="Theophilus.168">
            <div class="line-character">
                Theophilus
            </div>
            Quōmodō Deus āversētur sacrificia, docet ipse nōs apud Ēsaiam cap. 1. Sunt enim quaedam praescrīpta Iūdaeīs in lēge, quae significant magis sānctimoniam, quam praestant: quod genus sunt, diēs fēstī, sabbatismī, iēiūnia, sacrificia. Et sunt, quae semper praestanda sint, quae suapte nātūrā bona sunt, nōn quia iussa. Iūdaeōs autem āversātur Deus, nōn quod observārent lēgis rītūs, sed quod hīs stultē tumidī, neglegērent ea, quae Deus maximē vult praestārī ā nōbīs: ac madentēs avāritiā, superbiā, rapīnīs, odiō, līvōre, cēterīsque vitiīs, exīstimābant Deum ipsīs multum dēbēre, quod diēbus fēstīs versārentur in templō, quod immolārent victimās, quod abstinērent ā cibīs vetitīs, quod illī nōnnunquam iēiūnārent: umbrās amplectēbantur, rem neglegēbant. Quod autem ait: Misericordiam volō, et nōn sacrificium; opīnor ex idiōmate sermōnis Hebraeī dictum, prō eō, quod erat, misericordiam volō potius quam sacrificium, quemadmodum illud interpretātur Salomōn, quum ait: Facere misericordiam et iūdicium, magis placet Dominō quam victimae. Porrō, omne officium, quod impenditur sublēvandō proximō, scrīptūra misericordiam vocat et eleēmosȳnam, quae et ipsa nōmen dūxit ā miserendō. Victimās appellārī putō, quicquid pertinet ad caerimōniās corporālēs, et aliquid habet affīne cum Iūdaismō: quod genus sunt dēlēctus cibōrum, vestītus praescrīptus, iēiūnium, sacrificium, precēs velutī pēnsum absolūtae, quiēs diēī fēstī. Haec enim ut prō tempore nōn sunt omnīnō neglegenda, ita Deō sunt ingrāta, sī quis observātiōnibus huiusmodī cōnfīsus, neglegat misericordiam, quotiēs frātris necessitās exigit officium cāritātis. Habet speciēm sānctimoniae etiam, colloquia vītāre malōrum. Sed hoc cessāre dēbet, quotiēs aliud suādet cāritās proximī. Oboedientia est, quiēscere diēbus fēstīs; sed impium sit, ob religiōnem diēī sinere frātrem perīre. Itaque servāre diem dominicum victima est, ut ita loquar: reconciliārī frātrī, misericordia est. Porrō iūdicium, quamquam potest ad potentēs referrī, quī frequenter vī opprimunt imbēcillēs, tamen mihi vidētur nōn absurdum, sī respondeat illī, quod est apud Osēe: Et scientiam Deī plūs quam holocausta. Nōn servat lēgem, quī nōn servat iūxtā mentem Deī. Iūdaeī sublēvābant asinum in foveam collāpsum sabbatīs: et Chrīstum calumniābantur, quī servāret tōtum hominem in sabbatō. Hīc erat praepos​terum iūdicium, et aberat scientia Deī: nesciēbant enim, quod ista propter hominem essent īnstitūta, nōn homō propter illa. Sed haec impudenter dīcere vidērer, nisi vestrō iussū dīcerem. Malim ex aliīs rectiōra discere.
        </div>

        <div class="line-container" id="Eusebius.169">
            <div class="line-character">
                Eusebius
            </div>
            Ista mihi videntur adeō dicta impudenter ut exīstimem Dominum Iēsum loquī per organum ōris tuī. Sed interim dum largiter pāscimus animōs nostrōs, nē neglegantur collēgae.
        </div>

        <div class="line-container" id="Theophilus.170">
            <div class="line-character">
                Theophilus
            </div>
            Quīnam?
        </div>

        <div class="line-container" id="Eusebius.171">
            <div class="line-character">
                Eusebius
            </div>
            Corpora nostra, nōnne collēgae sunt animōrum? Hoc enim mālim, quam īnstrūmenta, vel domicilia vel sepulchra.
        </div>

        <div class="line-container" id="Timotheus.172">
            <div class="line-character">
                Timotheus
            </div>
            Hoc nīmirum est affātim reficī, ubi tōtus homō reficitur.
        </div>

        <div class="line-container" id="Eusebius.173">
            <div class="line-character">
                Eusebius
            </div>
            Videō vōs sēgniter attingere: quāre, sī vidētur, iubēbō prōferrī assa, nē prō lautō convīviō longum praebeam. Vidētis huius prandiōlī summam. Armus est ovillus, sed exquīsītus, capus, et perdicēs quattuor. Hās sōlās ā mercātū sūmpsī, reliqua suppeditat hoc praediolum.
        </div>

        <div class="line-container" id="Timotheus.174">
            <div class="line-character">
                Timotheus
            </div>
            Epicūreum prandium videō, nē dīcam Sȳbariticum<a href="#footnote.46"><sup>(46)</sup></a>.
        </div>

        <div class="line-container" id="Eusebius.175">
            <div class="line-character">
                Eusebius
            </div>
            Immō vix Carmelīticum. Sed quālequāle est, bonī cōnsulētis. Animus certē pūrus est; sī parum lautum est convīvium.
        </div>

        <div class="line-container" id="Timotheus.176">
            <div class="line-character">
                Timotheus
            </div>
            Adeō nōn est mūta tua domus, ut nōn sōlum parietēs, sed et cyathus loquātur aliquid.
        </div>

        <div class="line-container" id="Eusebius.177">
            <div class="line-character">
                Eusebius
            </div>
            Quid tibi loquitur?
        </div>

        <div class="line-container" id="Timotheus.178">
            <div class="line-character">
                Timotheus
            </div>
            Nēmō, nisi ā seipsō, laeditur.
        </div>

        <div class="line-container" id="Eusebius.179">
            <div class="line-character">
                Eusebius
            </div>
            Cyathus patrōcinatur vīnō. Nam vulgus febrim, aut capitis gravēdinem ē pōtū contractam, imputāre solet vīnō, quum ipsī sibi malum accersierint immodicē bibendō.
        </div>

        <div class="line-container" id="Sophronius.180">
            <div class="line-character">
                Sophronius
            </div>
            Meus Graecē loquitur: ἐν οἴνῳ ἀλήθεια<a href="#footnote.47"><sup>(47)</sup></a>.
        </div>

        <div class="line-container" id="Eusebius.181">
            <div class="line-character">
                Eusebius
            </div>
            Admonet nōn esse tūtum sacerdōtibus aut rēgum famulīs indulgēre vīnō, quod vīnum ferē trānsferāt in linguam, quicquid latēbat in corde.
        </div>

        <div class="line-container" id="Sophronius.182">
            <div class="line-character">
                Sophronius
            </div>
            Apud Aegyptiōs olim nefās erat sacerdōtibus bibere vīnum, quum nōndum illīs mortālēs sua committerent arcāna.
        </div>

        <div class="line-container" id="Eusebius.183">
            <div class="line-character">
                Eusebius
            </div>
            Nunc licet quidem omnibus bibere vīnum; an expediat, nesciō. Eulalī, quid libellī prōfers ē crūmenā? perquam ēlegāns vidētur; nam forīs etiam tōtus aureus est.
        </div>

        <div class="line-container" id="Eulalius.184">
            <div class="line-character">
                Eulalius
            </div>
            Sed īdem intus plūs quam gemmeus est. Sunt epistolae Paulīnae, quās ut ūnicās dēliciās meās semper mēcum circumferō: quās ideō prōferō, quod ex occāsiōne sermōnis tuī venit in mentem locus quīdam, quī mē nūper diū torsit, nec adhūc satis sibi facit animus. Is est in epistolae priōris ad Corinthiōs cap. 6. Omnia mihi licent, sed nōn omnia expediunt. Omnia mihi licent, sed ego sub nūllīus redigar potestātem. Prīmum, sī Stoicīs crēdimus, nihil est ūtile, quod nōn īdem honestum. Quōmodō igitur Paulus distinguit id, quod licet, ab eō, quod expedit? Certē scortārī aut inēbriārī nōn licet, quōmodō igitur licent omnia? Quod sī Paulus dē certō genere rērum loquitur, quārum omnium vult esse licentiam, nōn possum satis ex ipsō locī tenōre dīvināre, quodnam sit illud genus. Ex iīs, quae mox huic locō subiciuntur, coniicere licet, eum loquī dē cibōrum dēlēctū. Quīdam enim abstinēbant ab idolothytīs<a href="#footnote.48"><sup>(48)</sup></a>, quīdam ā cibīs per Mōsen interdictīs. Et dē idolothytīs agit cap. 8. Rursus cap. 10. velut explicāns huius locī sententiam, ait: Omnia mihi licent, sed nōn omnia expediunt: omnia mihi licent, sed nōn omnia aedificant. Nēmō, quod suum est, quaerat, sed quod alterīus. Omne, quod in macellō venit, mandūcāte. Hoc quod hīc subiicit Paulus, congruere vidētur cum eō, quod suprā dīxerat: Ēsca ventrī, et venter ēscīs, et hunc et hās dēstrūxerit Deus. Quod autem respēxit hīc etiam ad Iūdaicum cibōrum dēlēctum, indicat clausula 10. cap. Sine offēnsiōne estōte Iūdaeīs et gentibus et ecclēsiae Deī, sīcut et ego per omnia omnibus placeō, nōn quaerēns, quod mihi ūtile est, sed quod multīs, ut salvī fiant. Nam quod ait: gentibus, pertinēre vidētur ad idolothytum; quod ait: Iūdaeīs, referre vidētur ad dēlēctum cibōrum; quod ait: ecclēsiae Deī, pertinet ad infirmōs ex utrōque genere collēctōs. Licēbat igitur vēscī quibuslibet cibīs, et omnia munda mundīs. Vērum incidit cāsus, ut nōn expediat. Quod omnia licēbant, libertātis erat Ēvangēlicae: sed cāritās ubīque spectat, quid condūcat ad salūtem proximī, eōque frequenter abstinet et ā licītīs, malēns obsecundāre commodō proximī, quam suā ūtī libertāte. Sed hīc mihi geminus obstrepit scrupulus: prīmum, quod in sermōnis contextū nihil praecēdat, aut sequātur, quod cum hōc sēnsū cohaereat. Nam obiurgārat Corinthiōs, quod essent sēditiōsī, quod scortātiōnibus, adulteriīs, atque etiam incestīs impūrī, quod lītigārent apud iūdicēs impiōs. Cum hīs quī cohaeret, omnia mihi licent, sed nōn omnia expediunt? Et in hīs quae sequuntur, redit ad causam impudīcitiae, quam repetīerat et ante, intermissō negōtiō lītium. Corpus autem, inquit, nōn fornicātiōnī, sed Dominō, et Dominus corporī. Vērum hunc quoque scrupulum possum utcunque discutere, quod paulō superius in catalogō vitiōrum meminisset et idololātriae: Nōlīte errāre, neque fornicāriī, neque idōlīs servientēs, neque adulterī. Porrō ēsus idolothytōrum vergēbat ad speciēm idololātriae. Et ideō mox subdit, Ēsca ventrī, et venter ēscīs; significāns prō necessitāte corporis, prō tempore licēre vēscī quibuslibet, nisi aliud suāserit cāritās proximī, sed impudīcitiam semper et ubīque dētestrandam esse. Quod vēscimur, necessitātis est, quae tollētur in resurrēctiōne mortuōrum. Quod lībidināmur, malitiae est. Sed alterum scrupulum nōn queō dissolvere, quōmodō ad haec quadret illud: Sed ego sub nūllīus redigar potestātem. Ait enim, sibi potestātem esse omnium, sē tamen in nūllīus potestāte fore. Sī is dīcitur esse in potestāte aliēnā, quī, nē offendat, abstinet, īdem capite nōnō dē sē praedicat: Quum līber essem ab omnibus, omnium mē servum fēcī, ut omnēs lūcrifacerem. Hoc, opīnor, offēnsus scrupulō sānctus Ambrōsius, putat, hunc esse germānum Apostolī sēnsum, ut viam praestruit illī, quod ait cap. 9. sibi quoque potestātem esse faciendī, quod cēterī faciēbant, vel Apostolī, vel pseudapostolī, sūmendī victum ab hīs, quibus praedicābat Ēvangēlium. Sed ab hōc, tametsī licēbat, temperābat, quod sīc expedīret Corinthiīs, quōs dē tam multīs et īnsignibus vitiīs obiurgābat. Porrō quisquis accipit, fit quodammodo obnoxius eī, ā quō accipit, et aliquid dēcēdit dē vigōre auctōritātis. Sīquidem, quī accipit, minus līberē obiurgat: et quī dedit, nōn perinde fert obiurgārī ab eō, cui benefēcit. In hōc igitur Paulus abstinuit ab iīs, quae licēbant, ut cōnsuleret apostolicae libertātī, quam in hōc volēbat nūllī esse obnoxiam, ut līberius, ac maiōre cum auctōritāte reprehenderet illōrum vitia. Mihi sānē nōn displicet Ambrōsiāna sententia. Attamen sī quis mallet hunc locum ad cibōs accommodāre; meā sententiā, quod ait Paulus: Sed ego sub nūllīus redigar potestātem, sīc accipī posset: Tametsī nōnnunquam abstineam ā cibīs immolātitiīs, aut lēge Mōsaicā vetitīs, ut cōnsulam salūtī proximī ac profectūī ēvangēlicō; tamen animus meus līber est, quī scit, sibi licēre vēscī cibīs quibuslibet, prō necessitāte corpusculī. At pseudapostolī cōnābantur hoc persuādēre, quōsdam cibōs per sē impūrōs esse, nec abstinendum per occāsiōnem, sed semper ab hīs temperandum, tanquam nātūrā malīs, nec aliter quam abstinēmus ab homicidiō et adulteriō. Hoc quibus erat persuāsum, redāctī erant sub aliēnam potestātem, et excīderant ab ēvangēlicā libertāte. Sōlus, quod quidem meminerim, Theophylactus sententiam inducit ab hīs omnibus dīversam: Licet vēscī quibuslibet cibīs, sed nōn expedit immodicē. Nam ex lūxū nāscitur impudīcitia. Hīc sēnsus, quamquam impius nōn est, tamen mihi nōn vidētur huius locī germānus esse. Ostendī, quae mē torqueant: vestrae cāritātis erit, mē ex hīs scrupulīs eximere.
        </div>

        <div class="line-container" id="Eusebius.185">
            <div class="line-character">
                Eusebius
            </div>
            Nae tū probē tuō respondēs nōminī. Quī sīc novit prōpōnere quaestiōnēs, nōn opus habet aliō, quī dissolvat. Sīc enim prōposuistī dubitātiōnem tuam, ut ego dubitāre dēsierim. Tametsī Paulus in eā epistolā, quoniam multa simul dēcrēvit agere, saepe ab ūnō argūmentō in aliud dēvolvitur, et rursum, quod intermīserat, repetit.
        </div>

        <div class="line-container" id="Chrysoglottus.186">
            <div class="line-character">
                Chrysoglottus
            </div>
            Nisi verērer, nē vōs meā loquācitāte ā capiendō cibō āvocem, et sī crēderem fās esse tam sācrīs colloquiīs admiscēre quicquam ex profānīs auctōribus, prōpōnerem et ipse quoddam, quod hodiē legentem mē nōn torsit, sed ūnicē dēlectāvit.
        </div>

        <div class="line-container" id="Eusebius.187">
            <div class="line-character">
                Eusebius
            </div>
            Immō profānum dīcī nōn dēbet, quicquid pium est, et ad bonōs mōrēs condūcēns. Sācrīs quidem litterīs ubīque prīma dēbētur auctōritās; sed tamen ego nōnnunquam offendō quaedam vel dicta ā veteribus, vel scrīpta ab ethnīcīs, etiam poētīs, tam castē, tam sānctē, tam dīvīnitus, ut mihi nōn possim persuādēre, quīn pectus illōrum, quum illa scrīberent, nūmen aliquod bonum agitāverit. Et fortasse lātius sē fundit spīritus Chrīstī, quam nōs interpretāmur. Et multī sunt in cōnsortiō sānctōrum, quī nōn sunt apud nōs in catalogō. Fateor affectum meum apud amīcōs: nōn possum legere librum Cicerōnis dē Senectūte, dē Amīcitiā, dē Officiīs, dē Tusculānīs quaestiōnibus, quīn aliquotiēs exōsculer cōdicem, ac venerer sānctum illud pectus, afflātum coelestī nūmine. Contrā quum hōs quōsdam recentiōrēs legō dē rēpūblicā, oeconomicā aut ēthicā praecipientēs, Deum immortālem! quam frīgent prae illīs, immō quam nōn videntur sentīre quod scrībunt, ut ego citius patiar perīre tōtum Scōtum cum aliquot suī similibus, quam librōs ūnīus Cicerōnis, aut Plūtarchī: nōn quod illōs in tōtum damnem, sed quod ex hīs sentiam mē reddī meliōrem, quum ex illōrum lēctiōne surgam, nesciō quōmodō, frīgidius affectus ergā vēram virtūtem, sed irritātior ad contentiōnem. Quāre nē verēre, quicquid istuc est, prōpōnere.
        </div>

        <div class="line-container" id="Chrysoglottus.188">
            <div class="line-character">
                Chrysoglottus
            </div>
            Cum plērīque librī M. Tulliī, quōs scrīpsit dē philosophiā, dīvīnitātis quiddam spīrāre videntur, tum ille, quem senex scrīpsit dē Senectūte, plānē mihi vidētur κύκνειον<a href="#footnote.49"><sup>(49)</sup></a> ᾆσμα, quemadmodum Graecīs est in prōverbiō. Eum hodiē relēgī, atque haec verba, quoniam prae cēterīs arrīdēbant, ēdidīcī Quod sī quis Deus mihi largīātur, ut ex hāc aetāte repuerāscam, et in cūnīs vāgiam, valdē recūsem: nec vērō velim quāsī dēcursō spatiō ā calce ad carcerēs<a href="#footnote.50"><sup>(50)</sup></a> revocārī. Quid enim habet haec vīta commodī? quid nōn potius labōris? Sed nōn habeat sānē: habet certē tamen aut satietātem, aut molestiam. Nōn libet enim mihi dēplōrāre vītam, quod multī, et hī doctī, saepe fēcērunt. Nec mē vīxisse poenitet, quoniam ita vīxī, ut frūstrā mē nātum nōn exīstimem. Et ex vītā istā discēdō, tanquam ex hospitiō, nōn tanquam ē domō. Commorandī enim nātūra dīversōrium nōbīs, nōn habitandī, dedit. Ō praeclārum illum diem, quum ad illud animōrum concilium coetumque proficīscar, et quum ex hāc turbā et collūviōne discēdam! Hāctenus Catō. Quid ab homine Chrīstiānō dīcī potuit sānctius? Utinam tālia essent colloquia monachōrum omnium, vel cum sācrīs virginibus, quāle fuit illud ethnīcī senis colloquium cum ethnīcīs adolescentibus.
        </div>

        <div class="line-container" id="Eusebius.189">
            <div class="line-character">
                Eusebius
            </div>
            Iam aliquis causābitur, colloquium esse cōnfictum ā Cicerōne.
        </div>

        <div class="line-container" id="Chrysoglottus.190">
            <div class="line-character">
                Chrysoglottus
            </div>
            Isthuc mea nōn māgnī refert, sīve hoc laudis tribuātur Catōnī, quī tālia sēnserit dīxeritque: sīve Cicerōnī, cuius animus sententiās tam dīvīnās cōgitātiōne complexus sit, cuius calamus rēs ēgregiās parī facundiā dēpinxerit. Quamquam equidem arbitror, et Catōnem, etiamsī nōn dīxit eadem, tamen similia dīcere solitum in colloquiīs. Nec enim tam impudēns erat M. Tullius, ut alium Catōnem finxerit, quam fuerit: et in dialogō parum meminerit decorī, quod in prīmīs spectandum est in hōc scrīptī genere, praesertim quum eius virī memoria recēns adhūc haerēret animīs eius aetātis hominum.
        </div>

        <div class="line-container" id="Theophilus.191">
            <div class="line-character">
                Theophilus
            </div>
            Vehementer probābile est quod narrās: sed dīcam, quid mihi vēnerit in mentem, tē recitante. Saepenumerō mēcum admīrātus sum, quum omnēs optent longaevitātem, et mortem exhorreant, tamen vix quemquam comperīrī tam fēlīcem, nōn dīcō senem, sed prōvectiōris aetātis hominem, quī rogātus, an, sī dētur, velit repuerāscere, ūsūrus per omnia iīsdem bonīs ac malīs, quae illī iam contigissent in vītā, responderit īdem quod Catō dīcit: praesertim sī recolat animō, quicquid annīs retrōāctīs seu trīste, seu laetum obtigisset. Nam frequenter et suāvium rērum recordātiō vel cum pudōre vel cum cōnscientiae molestiā coniūncta est, ut animus ab hīs etiam recolendīs nōn minus abhor​reat, quam ā tristibus. Id opīnor nōbīs indicārunt sapientissimī poētae, quī scrībunt, tum dēmum animās capī dēsideriō corporum relictōrum, posteāquam ex amne Lēthaeō longa biberint oblivia.
        </div>

        <div class="line-container" id="Uranius.192">
            <div class="line-character">
                Uranius
            </div>
            Est isthuc profectō dignum admīrātiōne, et mihi quoque compertum in nōnnūllīs. Vērum illud quam mihi blandiēbātur; Nec mē vīxisse poenitet! At quotusquisque Chrīstiānōrum sīc moderātur vītam suam, ut huius senis vōcem sibi possit ūsurpāre? Vulgus hominum exīstimat, sē nōn frūstrā vīxisse, sī per fās nefāsque congestās dīvitiās relinquant morientēs. At Catō ideō nōn putat sē frūstrā nātum, quod integrum et sānctum cīvem praestiterit reīpūblicae, quod incorruptum magistrātum, quod posteritātī quoque virtūtis et industriae suae monumenta relīquerit. Iam illō quid dīcī potuit dīvīnius? Discēdō tanquam ex hospitiō, nōn tanquam ē domō. Hospitiō tantisper ūtī licet, dōnec hospes iubeat exīre. Ē domō suā nūllus facile pellitur. Et tamen hinc quoque saepenumerō prōpellit vel ruīna, vel incendium, vel alius cāsus quispiam. Ut hōrum nihil accidat, tamen seniō collābēns aedificium admonet esse dēmigrandum.
        </div>

        <div class="line-container" id="Nephalius.193">
            <div class="line-character">
                Nephalius
            </div>
            Nōn minus ēlegāns est, quod apud Platōnem loquitur Socrātēs, Animam hūmānam in hōc corpore velut in praesidiō positam esse, unde fās nōn sit discēdere iniussū imperātōris, nec diūtius in eō immorārī, quam vīsum sit eī quī collocāvit. Illud significantius est in Platōne, quod prō domō dīxerit praesidium: sīquidem in domō tantum commorāmur, in praesidiō dēstinātī sumus fūnctiōnī, quam nōbīs dēlēgāvit imperātor noster: nōn ablūdēns ā nostrīs litterīs, quae vītam hominis nunc mīlitiam, nunc certāmen esse dīcunt.
        </div>

        <div class="line-container" id="Uranius.194">
            <div class="line-character">
                Uranius
            </div>
            At mihi quidem ōrātiō Catōnis pulchrē congruere vidētur cum ōrātiōne Paulī, quī scrībēns Corinthiīs, coelestem mānsiōnem, quam exspectāmus post hanc vītam, οἰκίαν vocat, et οἰκητήριον, hoc est domum, sīve domicilium. Cēterum hoc corpusculum appellat tabernāculum, Graecē σκῆνος. Nam et quī sumus, inquit, in hōc tabernāculō, ingemīscimus gravātī.
        </div>

        <div class="line-container" id="Nephalius.195">
            <div class="line-character">
                Nephalius
            </div>
            Nec ablūdit ā sermōne Petrī: Iūstum autem, inquit, arbitror, quamdiū sum in hōc tabernāculō, suscitāre vōs in commonitiōne; certus, quod vēlōx est dēpositiō tabernāculī meī. Quid autem aliud clāmat nōbīs Chrīstus, quam ut sīc vīvāmus ac vigilēmus, tanquam illicō moritūrī? sīc incumbāmus honestīs rēbus, tanquam semper vīctūrī? Iam illud quum audīmus, Ō praeclārum diem! nōnne vidēmur audīre Paulum ipsum loquentem, Cupiō dissolvī, et esse cum Chrīstō?
        </div>

        <div class="line-container" id="Chrysoglottus.196">
            <div class="line-character">
                Chrysoglottus
            </div>
            Quam fēlīcēs sunt, quī tālī animō mortem exspectant! Sed in ōrātiōne Catōnis, quamquam praeclāra est, tamen fidūciam aliquis taxāre posset, ut ab arrogantiā profectam, quam multum oportet abesse ab homine Chrīstiānō. Proinde mihi nihil unquam lēgisse videor apud ethnīcōs, quod aptius quadret in hominem vērē Chrīstiānum, quam quod Socrātēs, paulō post bibitūrus cicūtam, dīxit Critōnī: An opera, inquit, nostra sit probātūrus Deus, nesciō: certē sēdulō cōnātī sumus ut illī placērēmus. Est mihi tamen bona spēs, quod ille cōnātūs nostrōs sit bonī cōnsultūrus: vir ille sīc dīffidit factīs suīs, ut tamen ob animī prōpēnsam voluntātem obtemperandī voluntātī dīvīnae, bonam spem concēperit, fore ut Deus prō suā bonitāte bonī cōnsultūrus esset, quod studuisset bene vīvere.
        </div>

        <div class="line-container" id="Nephalius.197">
            <div class="line-character">
                Nephalius
            </div>
            Profectō mīrandus animus in eō, quī Chrīstum ac sācrās litterās nōn nōverat. Proinde quum huiusmodī quaedam legō dē tālibus virīs, vix mihi temperō, quīn dīcam, Sāncte Socrātēs, ōrā prō nōbīs.
        </div>

        <div class="line-container" id="Chrysoglottus.198">
            <div class="line-character">
                Chrysoglottus
            </div>
            At ipse mihi saepenumerō nōn temperō, quīn bene ominer sānctae animae Marōnis et Flaccī.
        </div>

        <div class="line-container" id="Nephalius.199">
            <div class="line-character">
                Nephalius
            </div>
            At ego quot vīdī Chrīstiānōs, quam frīgidē morientēs! Quīdam fīdunt in hīs rēbus, quibus nōn est fīdendum: quīdam ob cōnscientiam scelerum et scrupulōs, quibus indoctī quīdam obstrepunt moritūrō, pene dēsperantēs exhālant animam.
        </div>

        <div class="line-container" id="Chrysoglottus.200">
            <div class="line-character">
                Chrysoglottus
            </div>
            Nec mīrum, eōs sīc morī, quī per omnem vītam tantum philosophātī sunt in caerimōniīs.
        </div>
        <div class="line-container" id="Nephalius.201">
            <div class="line-character">
                Nephalius
            </div>
            Quid isthuc verbī est?
        </div>

        <div class="line-container" id="Chrysoglottus.202">
            <div class="line-character">
                Chrysoglottus
            </div>
            Dīcam, sed illud etiam atque etiam praefātus, mē nōn damnāre, immō vehementer probāre sacrāmenta et rītūs ecclēsiae; sed quōsdam vel imprōbōs vel superstitiōsōs, vel, ut mollissimē dīcam, simplicēs et indoctōs, quī docent populum hīsce rēbus fīdere, praetermissīs hīs, quae nōs vērē reddunt Chrīstiānōs.
        </div>

        <div class="line-container" id="Nephalius.203">
            <div class="line-character">
                Nephalius
            </div>
            Nōndum satis intelligō, quōrsum eās.
        </div>

        <div class="line-container" id="Chrysoglottus.204">
            <div class="line-character">
                Chrysoglottus
            </div>
            Faxō ut intelligās. Sī vulgus Chrīstiānōrum spectēs, nōnne prōra et puppis vītae illīs in caerimōniīs est? In baptismō quantā religiōne repraesentantur prīscī rītūs Ecclēsiae! Commorātur īnfāns extrā forēs templī, perāgitur exorcismus, perāgitur catēchismus, suscipiuntur vōta, abiūrātur satanās cum pompīs et voluptātibus suīs: tandem ūngitur, cōnsignātur, salītur, tingitur: datur negōtium susceptōribus, ut puerum cūrent īnstituendum. Illī datō nummō redimunt lībertātem. Et iam puer Chrīstiānus dīcitur, et est aliquō modō. Mox rursus ūngitur, tandem discit cōnfitērī, sūmit eucharistiam, cōnsuēscit quiēscere diēbus fēstīs, audīre sācrum, iēiūnāre nōnnunquam, abstinēre ā carnibus. Et haec sī servat, habētur absolūtē Chrīstiānus. Dūcit uxōrem, accēdit aliud sacrāmentum: initiātur sācrīs, rursus ūngitur et cōnsēcrātur, mūtātur vestis, dīcuntur precēs. Atque haec quidem omnia quod fīunt, probō: sed quod haec fīunt magis ex cōnsuētūdine, quam ex animō, nōn probō: quod nihil aliud adhibētur ad Chrīstiānismum, vehementer improbō. Sīquidem māgna pars hominum, dum hīs fīdit, nihilō sēcius interim per fās nefāsque congerit opēs, servit īrae, servit lībīdinī, servit līvōrī, servit ambitiōnī: sīc tandem vēnitur ad mortem. Hīc rursus caerimōniae parātae. Adhibētur cōnfessiō semel atque iterum, additur ūnctiō, datur Eucharistia, adsunt cēreī sācrī, adest crux, adest aqua sācra, adhibentur indulgentiae; exprōmitur, aut illīc etiam ēmitur, moritientī diplōma Pontificis; ōrdinantur parentālia<a href="#footnote.51"><sup>(51)</sup></a> magnificē celebranda, fit rursus stipulātiō sollemnis, adest quī clāmet ad aurem morientis, immō nōnnunquam occidit ante tempus, sī contingat, ut saepe fit, vocālior, aut bene pōtus. Haec ut rēctē adhibentur, praesertim quae nōbīs trādidit Ecclēsiastica cōnsuētūdō, ita sunt alia quaedam recondītiōra, quae nōbīs hoc praestant, ut cum alacritāte spīritūs, ut cum Chrīstiānā fidūciā migrēmus hinc.
        </div>

        <div class="line-container" id="Eusebius.205">
            <div class="line-character">
                Eusebius
            </div>
            Piē tū quidem ista vērēque conciōnāris, sed interim nūllus admovet manum cibīs. Caveat quisque, nē sē fallat. Ego praedīxī, nihil exspectandum praeter secundās mēnsās, eāsque rūsticānās, nē quis sibi prōmittat Phasidēs avēs<a href="#footnote.52"><sup>(52)</sup></a> aut attagēnās, aut Attica bellāria<a href="#footnote.53"><sup>(53)</sup></a>. Haec amōvetō, puer, et quod restat, appōnitō. Vidētis nōn cōpiae sed inopiae nostrae cornū. Hīc est prōventus hortulōrum, quōs vīdistis. Nē parcite, sī quid arrīdet.
        </div>

        <div class="line-container" id="Timotheus.206">
            <div class="line-character">
                Timotheus
            </div>
            Tanta varietās est, ut vel ipsō recreēmur aspectū.
        </div>

        <div class="line-container" id="Eusebius.207">
            <div class="line-character">
                Eusebius
            </div>
            Atquī nē plānē contemnātis frūgālitātem meam, haec patina exhilārāsset Hilāriōnem monachum Ēvangēlicum, comitātum vel centum monachīs illīus saeculī. Paulō vērō atque Antōniō vel mēnstruus commeātus esse potuisset.
        </div>

        <div class="line-container" id="Timotheus.208">
            <div class="line-character">
                Timotheus
            </div>
            Immō nec Petrus ille prīnceps Apostolōrum fastīdisset, opīnor, quum apud Simōnem coriārium dīversārētur.
        </div>

        <div class="line-container" id="Eusebius.209">
            <div class="line-character">
                Eusebius
            </div>
            Immō nec Paulus, opīnor, quum coāctus egestāte sūtōriam nocturnīs hōrīs exercēret.
        </div>

        <div class="line-container" id="Timotheus.210">
            <div class="line-character">
                Timotheus
            </div>
            Dēbēmus benīgnitātī dīvīnae. Sed ego mālim ēsurīre cum Petrō ac Paulō, modō quod deesset corporis alimōniae, abundāret in dēliciās animī.
        </div>

        <div class="line-container" id="Eusebius.211">
            <div class="line-character">
                Eusebius
            </div>
            Immō discāmus ā Paulō, et abundāre et penūriam patī. Cum deerit, grātiās agāmus Iēsū Chrīstō, quī nōbīs suppeditet et frūgālitātis et patientiae mātēriam. Quum supererit, grātiās agāmus illīus mūnīficentiae, quī nōs suā līberālitāte invītet ac prōvocet ad amōrem suī; ac modicē parcēque fruentēs iīs, quae largiter praebuit dīvīna benīgnitās, pauperum memorēs sīmus, quibus Deus deesse voluit, quod nōbīs superest, ut utrīsque per alterōs sit occāsiō virtūtis. Sīquidem nōbīs largītur, unde subveniēntēs egestātī frāternae, misericordiam ipsīus promeāmur: et illī nostrā līberālitāte recreātī, grātiās agunt Deō prō bonā mente nostrā, nōsque precibus suīs illī commendant. Et rēctē venit in mentem. Heus, puer; dīc uxōrī, ut ex assīs, quae superant, mittat Gūdulae nostrae. Est vīcīna quaedam gravida, tenuī fortūnā, sed animō beātissimā. Marītus nūper dēcessit, homō profūsus et ignāvus, quī nihil uxōrī relīquit praeter līberōrum gregem.
        </div>

        <div class="line-container" id="Timotheus.212">
            <div class="line-character">
                Timotheus
            </div>
            Chrīstus iussit dare omnī petentī: id sī facerem, intrā mēnsem ipsī mihi mendicandum esset.
        </div>

        <div class="line-container" id="Eusebius.213">
            <div class="line-character">
                Eusebius
            </div>
            Opīnor, Chrīstum sentīre dē hīs, quī petant necessāria. Nam quī petunt, immō quī flagitant vel extorquent potius māgnās summās, quibus exstruant coenātiōnēs Lūculliānās<a href="#footnote.54"><sup>(54)</sup></a>, aut, quod peius est, quibus alant lūxum ac lībīdinem suam, iīs negāre, quod petunt, eleēmosȳna est: immō rapīna est largīrī male ūsūrīs, quod dēbēbātur praesentī necessitātī proximōrum. Unde mihi videntur vix excūsārī posse ā peccātō capitālī, quī sumptibus immodicīs aut exstruunt, aut ōrnant monastēria, seu templa, quum interim tot vīva Chrīstī templa, fame perīclitentur, nūditāte horreant, rērumque necessāriārum inopiā discrūcientur. Quum essem apud Britannōs, vīdī tumbam dīvī Thomae gemmīs innumerīs summīque pretiī onūstam, praeter alia mīrācula dīvitiārum. Ego mālim ista, quae superflua sunt, elargīrī in ūsūs pauperum, quam servāre satrapis aliquandō semel omnia dīreptūrīs; ac tumbam ōrnāre frondibus ac flosculīs: id opīnor grātius esset illī sānctissimō virō. Quum essem apud Īnsubrēs<a href="#footnote.55"><sup>(55)</sup></a>, vīdī monastērium quoddam ōrdinis Carthūsiānī, nōn ita procul ā Papiā: in eō templum est, intus ac forīs, ab īmō ūsque ad summum, candidō marmore cōnstrūctum, et ferē quicquid inest rērum, marmoreum est, velut altāria, columnae, tumbae. Quōrsum autem attinēbat tantum pecūniārum effundere, ut paucī monachī sōlitāriī canerent in templō marmoreō? quibus ipsīs templum hoc onerī est, nōn ūsuī, quod frequenter īnfestentur ab hospitibus, quī nōn ob aliud eō sē cōnferunt, nisi ut spectent templum illud marmoreum. Atque illīc cognōvī, quod stultius est, illīs lēgāta in singulōs annōs tria mīllia dūcātōrum in strūctūram monastēriī. Et sunt, quī putent esse nefās, eam pecūniam in piōs ūsūs āvertere praeter mentem testātōris: maluntque dēmolīrī, quod īnstaurent, quam nōn aedificāre. Haec quoniam īnsignia sunt, vīsum est commemorāre: quamquam sunt passim in templīs nostrīs exempla permulta similia. Haec mihi vidētur ambitiō, nōn eleēmosȳna. Dīvitēs ambiunt sibi monumentum in templīs in quibus olim nec dīvīs locus erat. Cūrant sē sculpendōs ac pingendōs, additīs etiam nōminibus, ac beneficiī titulō: atque hīsce rēbus bonam templī partem occupant, olim opīnor postulātūrī, ut ipsōrum cadāvera in ipsīs repōnantur altāribus. Dīcet aliquis an hōrum mūnīficentiam exīstimās rēiciendam? Nēquāquam, sī templō Deī dignum sit, quod offerunt. Sed ego sī sacerdōs aut episcopus essem, hortārer crassōs illōs aulicōs, aut negōtiātōrēs, ut, sī vellent sua peccāta redimere apud Deum, ista clanculum effunderent in subsidium eōrum, quī vērē pauperēs sunt. Istī putant perīre pecūniam, quae sīc frustulātim et clanculum in praesentem egestātem tenuium sublēvandam dissipātur, cuius nūllum exstet apud posterōs monumentum. Ego putō nūllam melius collocārī eam, quam ipse Chrīstus sibi vult imputārī certissimus dēbitor.
        </div>

        <div class="line-container" id="Timotheus.214">
            <div class="line-character">
                Timotheus
            </div>
            An nōn putās rēctē collocārī, quod datur monastēriīs?
        </div>

        <div class="line-container" id="Eusebius.215">
            <div class="line-character">
                Eusebius
            </div>
            Et hīs darem nōnnihil, sī dīves essem, sed darem ad necessitātem, nōn ad lūxum: tum hīs, inter quōs sentīrem vigēre studium vērae religiōnis.
        </div>

        <div class="line-container" id="Timotheus.216">
            <div class="line-character">
                Timotheus
            </div>
            Multī iūdicant nōn admodum bellē collocārī, quod datur istīs mendicīs pūblicīs.
        </div>

        <div class="line-container" id="Eusebius.217">
            <div class="line-character">
                Eusebius
            </div>
            Et istīs nōnnihil dandum est aliquandō, sed cum dēlēctū. At mihi cōnsultum videātur, sī singulae cīvitātēs suōs alerent, nec ferrentur errōnēs hūc et illūc circum cursitantēs, praesertim validī, quibus opus suppedītandum sentiō potius, quam pecūniam.
        </div>

        <div class="line-container" id="Timotheus.218">
            <div class="line-character">
                Timotheus
            </div>
            Quibus igitur potissimum dandum cēnsēs, quantum, et quātēnus?
        </div>

        <div class="line-container" id="Eusebius.219">
            <div class="line-character">
                Eusebius
            </div>
            Hoc mihi ad unguem dēscrībere difficillimum sit. Prīmum animum adesse oportet, quī cupiat omnibus subvenīre. Deinde prō meā tenuitāte, quod possum, impertiō, quotiēs sēsē offert occāsiō: praesertim hīs, quōrum et paupertās et integritās mihi nōta est: hortor et aliōs ad beneficentiam, sī mē dēfēcerint facultātēs.
        </div>

        <div class="line-container" id="Timotheus.220">
            <div class="line-character">
                Timotheus
            </div>
            Sed permittisne nōbīs hīc in tuō rēgnō līberē loquī!
        </div>

        <div class="line-container" id="Eusebius.221">
            <div class="line-character">
                Eusebius
            </div>
            Immō līberius quam sī domī vestrae sītis.
        </div>

        <div class="line-container" id="Timotheus.222">
            <div class="line-character">
                Timotheus
            </div>
            Nōn probās in templīs sumptūs immodicōs; et hās aedēs multō minōris aedificāre poterās.
        </div>

        <div class="line-container" id="Eusebius.223">
            <div class="line-character">
                Eusebius
            </div>
            Equidem arbitror, hās intrā mundīciem cōnsistere, aut, sī māvīs, ēlegantiam: certē absunt ā lūxū, nī fallor. Aedificant magnificentius, quī mendicātō vīvunt. Et tamen hī ipsī hortī meī quālēsquālēs sunt, vectīgal pendunt egenīs: et quōtidiē sumptibus aliquid dētrahō, in mē meōsque frūgālior, quō possim esse in pauperēs mūnīficentior.
        </div>

        <div class="line-container" id="Timotheus.224">
            <div class="line-character">
                Timotheus
            </div>
            Sī istum animum obtinerent omnēs, permultī melius habērent, quōs nunc egestās gravat indignōs: et ex adversō multī minus essent obēsī, dignī quōs egestās doceat sōbrietātem ac modestiam.
        </div>

        <div class="line-container" id="Eusebius.225">
            <div class="line-character">
                Eusebius
            </div>
            Fortasse sīc rēs habet. Sed vultisne, ut haec īnsipida bellāria rē quāpiam suāvī condiāmus?
        </div>

        <div class="line-container" id="Timotheus.226">
            <div class="line-character">
                Timotheus
            </div>
            Plūs satis est dēliciārum.
        </div>

        <div class="line-container" id="Eusebius.227">
            <div class="line-character">
                Eusebius
            </div>
            At ego hinc dēprōmam, quod nē satūrī quidem fastīdiātis.
        </div>

        <div class="line-container" id="Timotheus.228">
            <div class="line-character">
                Timotheus
            </div>
            Quid est?
        </div>

        <div class="line-container" id="Eusebius.229">
            <div class="line-character">
                Eusebius
            </div>
            Cōdex est Ēvangēliōrum, ut, quod lautissimum habeō, vōbīs dēprōmam in fīne convīviī. Recitā, puer, ab eō locō, ubi proximē dēstitistī.
        </div>

        <div class="line-container" id="Puer.230">
            <div class="line-character">
                Puer
            </div>
            Nēmō potest duōbus dominīs servīre: aut enim ūnum odiō habēbit, et alterum dīliget: aut ūnum sustinēbit, et alterum contemnet. Nōn potestis Deō servīre, et mammonae. Ideō dīcō vōbīs, nē sollicitī sītis animae vestrae, quid mandūcētis, neque corporī quid induāminī. Nōnne anima plūs est quam ēsca, et corpus plūs quam vestīmentum?
        </div>

        <div class="line-container" id="Eusebius.231">
            <div class="line-character">
                Eusebius
            </div>
            Redde cōdicem. In hōc locō mihi Iēsus Chrīstus vidētur bis īdem dīxisse. Etenim prō eō quod prius dīxit, odiō habēbit, mox pōnit, contemnet: et prō eō quod prius posuerat, dīliget, mox vertit, sustinēbit: commūtātīs persōnīs exīstit eadem sententia.
        </div>

        <div class="line-container" id="Timotheus.232">
            <div class="line-character">
                Timotheus
            </div>
            Nōn satis assequor quid velīs.
        </div>

        <div class="line-container" id="Eusebius.233">
            <div class="line-character">
                Eusebius
            </div>
            Dēmonstrēmus igitur ratiōne mathēmaticā, sī vidētur. In priōre parte prō ūnō pōne A, prō alterō B: rursus in posteriōre prō ūnō pōne B, prō alterō A, versō ōrdine. Aut enim A odiō habēbit, et B dīliget: aut B sustinēbit et A contemnet. Nōnne hīc palam est, A bis odiō habērī, et B bis dīligī?
        </div>

        <div class="line-container" id="Timotheus.234">
            <div class="line-character">
                Timotheus
            </div>
            Perspicuum est.
        </div>

        <div class="line-container" id="Eusebius.235">
            <div class="line-character">
                Eusebius
            </div>
            Atquī haec coniūnctiō, aut, praesertim repetīta, habet emphasis sententiae contrāriae, aut certē dīversae. Alioquī nōnne absurdē dīcerētur, Aut Petrus mē vincet, et ego cēdam, aut ego cēdam, et Petrus mē vincet.
        </div>

        <div class="line-container" id="Timotheus.236">
            <div class="line-character">
                Timotheus
            </div>
            Lepidum, ita mē Deus amet, sophisma.
        </div>

        <div class="line-container" id="Eusebius.237">
            <div class="line-character">
                Eusebius
            </div>
            At tum dēmum mihi vidēbitur lepidum, sī hoc ex vōbīs didīcerō.
        </div>

        <div class="line-container" id="Theophilus.238">
            <div class="line-character">
                Theophilus
            </div>
            Animus somniat ac parturit mihi nesciō quid: sī iubētis, quicquid est, prōferam in medium, vōs eritis vel ōnīropolī<a href="#footnote.56"><sup>(56)</sup></a>, vel obstetrīcēs.
        </div>

        <div class="line-container" id="Eusebius.239">
            <div class="line-character">
                Eusebius
            </div>
            Quamquam vulgō malī ōminis habētur somniōrum meminisse in convīviō, et parum sit verēcundum, cōram tot virīs foetum ēnītī, tamen nōs istud somnium, sīve māvīs partum animī tuī, libenter excipēmus.
        </div>

        <div class="line-container" id="Theophilus.240">
            <div class="line-character">
                Theophilus
            </div>
            Mihi vidētur in hōc sermōne rem commūtārī potius, quam persōnam. Et hanc vōcem, ūnum et ūnum, nōn referrī ad A et B, sed utraque pars refertur ad utrumlibet, ut, utrumcunque dēlēgerīs, eī iam oppōnātur, quod significātur per alterum. Quāsī dīcās: aut exclūdēs A, et admittēs B: aut A admittēs, et exclūdēs B. Hīc vidētis, manente persōnā, rem esse trānslātam. Atque hoc ita dictum est dē A, ut nihil referat, sī īdem ēnunciēs dē B, hōc pactō: aut B exclūdēs, et admittēs A: aut admittēs B, et exclūdēs A.
        </div>

        <div class="line-container" id="Eusebius.241">
            <div class="line-character">
                Eusebius
            </div>
            Sānē argūtē tū quidem problēma nōbīs explicuistī, neque quisquam mathēmaticus melius dēpinxisset in pulvere.
        </div>

        <div class="line-container" id="Sophronius.242">
            <div class="line-character">
                Sophronius
            </div>
            Illud mē magis movet, quod prohibet esse sollicitōs dē crāstinō, quum Paulus ipse labōrārit manibus, victūs parandī causā, atque īdem ācriter increpet ōtiōsōs, et ex aliēnō vīvere gaudentēs, admonēns ut labōrent, ac manibus operentur, quod bonum est, ut sit, unde tribuant aliquid necessitātem patientī. An nōn piī sānctīque labōrēs sunt, quibus marītus tenuis alit uxōrem sibi cārissimam, dulcēsque līberōs?
        </div>

        <div class="line-container" id="Timotheus.243">
            <div class="line-character">
                Timotheus
            </div>
            Ista quaestiō, meā sententiā, variīs modīs dissolvī potest. Prīmum, ut ad illa tempora potissimum pertineat: Apostolīs ob Ēvangēliī praedicātiōnem lātē vagantibus eximenda erat sollicitūdō victūs undecunque suppedītandī, quibus nōn vacābat opera mānuāria cibum quaerere, praesertim quum nūllam artem scīrent, praeter piscātiōnem. Nunc alia ratiō temporum est, et ōtium amplectimur omnēs, labōrem fugimus. Altera dissolvendī ratiō est: Chrīstus nōn interdīxit industriam, sed sollicitūdinem. Et sollicitūdinem intelligit iūxtā vulgārem hominum affectum, quī nūllā dē rē magis anxiī sunt, quam dē parandō victū, ut omnibus rēbus omissīs, hoc sōlum agant, huic ūnī cūrae sint addictī. Id propemodum iūdicat ipse dominus, quum negat eundem duōbus dominīs servīre posse. Servit enim, quī tōtō pectore addictus est. Praecipuam igitur cūram vult esse Ēvangēliī prōpagandī, nōn sōlam. Ait enim: Prīmum quaerite rēgnum Deī, et haec adicientur vōbīs. Nōn dīcit sōlum, quaerite, sed, prīmum quaerite. Cēterum in vōce Crāstinī putō hyperbolēn esse, quum significet, in longinquum; quī mōs est avārīs huius mundī, ut posterīs etiam anxiē parent et quaerant.
        </div>

        <div class="line-container" id="Eusebius.244">
            <div class="line-character">
                Eusebius
            </div>
            Accipimus tuam interpretātiōnem: sed quid sibi vult, quod ait: Nē sollicitī sītis animae vestrae, quid edātis. Corpus veste tegitur, at nōn edit anima.
        </div>

        <div class="line-container" id="Timotheus.245">
            <div class="line-character">
                Timotheus
            </div>
            Animam, ut opīnor, hīc vītam appellat. Ea perīclitātur, sī cibum subdūxerīs: nōn item, sī vestem dētrāxerīs, quae magis datur pudōrī, quam necessitātī. Et sī quem afflīgit nūditās, nōn statim occidit: at inēdia certissima mors est.
        </div>

        <div class="line-container" id="Eusebius.246">
            <div class="line-character">
                Eusebius
            </div>
            Nōn satis videō, quō modō cohaereat cum hāc sententiā, quod adiēcit: Nōnne anima plūs est quam ēsca? et corpus plūs est quam vestīmentum? Nam sī vīta māgnī pretiī est, tantō magis advigilandum nē pereat.
        </div>

        <div class="line-container" id="Timotheus.247">
            <div class="line-character">
                Timotheus
            </div>
            Hoc argūmentum nōn adimit nōbīs sollicitūdinem, sed auget.
        </div>

        <div class="line-container" id="Eusebius.248">
            <div class="line-character">
                Eusebius
            </div>
            At nōn hoc sentit Chrīstus, quod interpretāris, sed hōc argūmentō nōbīs addit fidūciam dē patre. Sī pater benignus grātīs et dē suō dedit id quod cārius est: etiam adiiciet id quod vīlius est. Quī dedit animam, nōn negābit alimōniam: quī dedit corpus, adiiciet alicunde vestem. Illīus igitur benīgnitāte frētī, nōn est, quod discrūciēmur sollicitūdine cūrāque rērum īnfirmārum. Quid igitur superest, nisi ut ūtentēs hōc mundō, tanquam nōn ūtāmur, tōtam cūram ac studium nostrum trānsferāmus in amōrem rērum coelestium, atque rēiectō mammonā, immō tōtō Satanā cum omnibus suīs praestigiīs<a href="#footnote.57"><sup>(57)</sup></a>, ūnī Dominō tōtō et alacrī pectore serviāmus, quī nōn dēstituet fīliōs suōs. Sed interim nūllus attingit bellāria. Hīs certē cum gaudiō vēscī licet, quae nōn māgnā cūrā nōbīs domī prōveniunt.
        </div>

        <div class="line-container" id="Timotheus.249">
            <div class="line-character">
                Timotheus
            </div>
            Abundē satisfactum est corpusculō.
        </div>

        <div class="line-container" id="Eusebius.250">
            <div class="line-character">
                Eusebius
            </div>
            Vellem equidem et animō.
        </div>
        <div class="line-container" id="Timotheus.251">
            <div class="line-character">
                Timotheus
            </div>
            Atque ūberius etiam animō.
        </div>

        <div class="line-container" id="Eusebius.252">
            <div class="line-character">
                Eusebius
            </div>
            Haec igitur tolle, puer, ac labrum appōne. Lavēmus, amīcī; ut sī quid forte commissum est in hōc convīviō, pūrgātī canāmus hymnum Deō. Perficiam, sī vidētur, quod coeperam ex Chrȳsostomō.
        </div>

        <div class="line-container" id="Timotheus.253">
            <div class="line-character">
                Timotheus
            </div>
            Rogāmus.
        </div>

        <div class="line-container" id="Eusebius.254">
            <div class="line-character">
                Eusebius
            </div>
            Glōria tibi, domine; glōria tibi, sāncte; glōria tibi, rēx; quoniam dedistī nōbīs ēscās. Implē nōs gaudiō et laetitiā in Spīritū sānctō, ut inveniantur in cōnspectū tuō acceptābilēs; nec pudēfiāmus, quandō reddēs ūnicuique secundum opera sua.
        </div>

        <div class="line-container" id="Puer.255">
            <div class="line-character">
                Puer
            </div>
            Āmēn.
        </div>

        <div class="line-container" id="Timotheus.256">
            <div class="line-character">
                Timotheus
            </div>
            Profectō pius et ēlegāns est hymnus.
        </div>

        <div class="line-container" id="Eusebius.257">
            <div class="line-character">
                Eusebius
            </div>
            Hunc dīvus Chrȳsostomus nōn dēdignātur etiam interpretārī.
        </div>

        <div class="line-container" id="Timotheus.258">
            <div class="line-character">
                Timotheus
            </div>
            Quōnam locō!
        </div>

        <div class="line-container" id="Eusebius.259">
            <div class="line-character">
                Eusebius
            </div>
            In Matthaeum, homiliā LVI.
        </div>

        <div class="line-container" id="Timotheus.260">
            <div class="line-character">
                Timotheus
            </div>
            Nōn omittam quīn hodiē legam. Sed illud ūnum interim ex tē cupiō discere. Cūr ter optāmus Chrīstō glōriam, idque triplicī cognōmine, dominī, sānctī, et rēgis?
        </div>

        <div class="line-container" id="Eusebius.261">
            <div class="line-character">
                Eusebius
            </div>
            Quoniam illī dēbētur omnis glōria. Sed nōbīs triplicī nōmine potissimum est glōrificandus. Quod suō sacrōsānctō sanguine redēmerit nōs ā tyrannide diabolī, sibīque asseruerit; unde et dominum illum vocāmus. Deinde, quod nōn contentus grātīs condōnāsse nōbīs omnia peccāta, per spīritum suum contulit nōbīs et iūstitiam suam, ut sectēmur ea, quae sunt sānctimoniae. Atque ob id sānctum eum vocāmus, quod sit sānctificātor omnium. Postrēmō, quod ab eōdem spērāmus praemium rēgnī coelestis, ubi ille iam sedet ad dextram Deī patris; et hinc nōbīs rēx dīcitur. Atque hanc tōtam fēlīcitātem illīus ergā nōs grātuītae bonitātī dēbēmus, quod prō dominō, vel tyrannō potius, diabolō, dominum habēmus Iēsum Chrīstum: prō immūnditiā et sordibus peccātōrum, innocentiam ac sānctimoniam: prō gehennā, gaudia vītae coelestis.
        </div>

        <div class="line-container" id="Timotheus.262">
            <div class="line-character">
                Timotheus
            </div>
            Pia profectō sententia.
        </div>

        <div class="line-container" id="Eusebius.263">
            <div class="line-character">
                Eusebius
            </div>
            Quoniam nunc prīmum vōs hīc accēpī convīviō, nōn dīmittam vōs absque xeniīs<a href="#footnote.58"><sup>(58)</sup></a>, sed tālibus, quālis fuit apparātus. Heus, puer; prōfer apophoreta<a href="#footnote.59"><sup>(59)</sup></a> nostra. Sīve sortīrī placet, sīve sibi quisque mālit dēligere, minimum refert; eiusdem ferē pretiī sunt omnia, hoc est, nūllīus. Nōn enim sunt sortēs Hēliogabalī, ut huic obveniant equī centum, illī totidem muscae. Sunt libellī quattuor, horologia duo, lucernula, et thēca cum calamīs Memphīticīs<a href="#footnote.60"><sup>(60)</sup></a>. Haec arbitror magis convenīre vōbīs, quam opobalsamum, aut dentifricium, aut speculum, sī vōs nōvī satis.
        </div>

        <div class="line-container" id="Timotheus.264">
            <div class="line-character">
                Timotheus
            </div>
            Adeō bella sunt omnia, ut nōbīs difficilis sit ēlēctiō: ipse magis prō tuō arbitrātū distribuitō; sīc grātius etiam erit quicquid obtigerit.
        </div>

        <div class="line-container" id="Eusebius.265">
            <div class="line-character">
                Eusebius
            </div>
            Hīc libellus in membrānīs habet proverbia Salomōnis; sapientiam docet, et aurō pīctus est, quod aurum habeat sapientiae symbolum. Hoc dābitur cānō nostrō, ut, iūxtā doctrīnam ēvangēlicam, habentī sapientiam dētur sapientia, et exuberet.
        </div>

        <div class="line-container" id="Timotheus.266">
            <div class="line-character">
                Timotheus
            </div>
            Certē cūrābitur, ut minus egeam.
        </div>

        <div class="line-container" id="Eusebius.267">
            <div class="line-character">
                Eusebius
            </div>
            Sophrōniō congruet horologium, hūc ex extrēmā Dalmatiā profectum, ut vel sīc commendem mūnusculum meum. Nōvī enim, quam ille sit parcus temporis, quam nūllam omnīnō portiōnem reī pretiōsissimae sinat abīre sine frūctū.
        </div>

        <div class="line-container" id="Sophronius.268">
            <div class="line-character">
                Sophronius
            </div>
            Immō pigrum admōnēs dīligentiae.
        </div>

        <div class="line-container" id="Eusebius.269">
            <div class="line-character">
                Eusebius
            </div>
            Hīc libellus habet in membrānīs Ēvangēlium secundum Matthaeum: gemmā tegī merēbātur, nisi nūllum esset illī scrīnium aut thēca cārior, quam pectus hominis. Illic igitur reconditō, Theophile, quō magis hoc sīs, quod dīceris.
        </div>

        <div class="line-container" id="Theophilus.270">
            <div class="line-character">
                Theophilus
            </div>
            Efficiam, nē prōrsus male collocāsse videāris tuum mūnus.
        </div>

        <div class="line-container" id="Eusebius.271">
            <div class="line-character">
                Eusebius
            </div>
            Hīc sunt epistolās Paulī, quās tū libenter tēcum circumfers, Eulalī, quī Paulum semper habēre soleās in ōre: nec habērēs in ōre, nisi esset in pectore: posthāc commodius erit etiam in manibus oculīsque.
        </div>

        <div class="line-container" id="Eulalius.272">
            <div class="line-character">
                Eulalius
            </div>
            Isthuc nōn est dare mūnus, sed dare cōnsilium. Porrō bonō cōnsiliō nūllum est mūnus pretiōsius.
        </div>

        <div class="line-container" id="Eusebius.273">
            <div class="line-character">
                Eusebius
            </div>
            Lucernula conveniet Chrȳsoglottō, anagnōstae<a href="#footnote.61"><sup>(61)</sup></a> īnsatiābilī, et, ut M. Tullius inquit, librōrum hellūōnī māximō.
        </div>

        <div class="line-container" id="Chrysoglottus.274">
            <div class="line-character">
                Chrysoglottus
            </div>
            Bis habeō grātiam: prīmum prō mūnere nōn vulgāriter ēlegantī: deinde quod somniculōsum admōnēs vigilantiae.
        </div>

        <div class="line-container" id="Eusebius.275">
            <div class="line-character">
                Eusebius
            </div>
            Thēca calāmāria dēbētur Theodidactō, fēlīcissimē πολυγράφῳ<a href="#footnote.62"><sup>(62)</sup></a>. Atque hōs ego calamōs fēlīcissimōs esse iūdicō, quibus celebrābitur glōria dominī nostrī Iēsū Chrīstī, tālī praesertim artifice.
        </div>

        <div class="line-container" id="Theodidactus.276">
            <div class="line-character">
                Theodidactus
            </div>
            Utinam et pectus suppedītāre possīs, quemadmodum suppedītās īnstrūmenta.
        </div>

        <div class="line-container" id="Eusebius.277">
            <div class="line-character">
                Eusebius
            </div>
            Hīc cōdex habet aliquot Plūtarchī libellōs dē mōribus, sed sēlēctōs, et ā quōdam Graecae litterātūrae perītissimō nōn īnscītē dēscrīptōs; in quibus tantum reperiō sānctimoniae, ut mihi prōdigiī simile videātur, in pectus hominis ethnīcī tam ēvangēlicās potuisse venīre cōgitātiōnēs. Hīc dābitur Ūrāniō iuvenī, et φιλέλληνι<a href="#footnote.63"><sup>(63)</sup></a>. Superest horologium; id cēdat nostrō Nephaliō, parcissimō temporis dīspēnsātōrī.
        </div>

        <div class="line-container" id="Nephalius.278">
            <div class="line-character">
                Nephalius
            </div>
            Habēmus grātiam, nōn sōlum prō mūnusculīs, vērum etiam prō testimōniīs. Nam isthuc nōn tam est distribuere xenia, quam ēlogia<a href="#footnote.64"><sup>(64)</sup></a>.
        </div>

        <div class="line-container" id="Eusebius.279">
            <div class="line-character">
                Eusebius
            </div>
            Immō ego vōbīs habeō grātiam duplicī nōmine. Prīmum, quod nostram exīlitātem bonī cōnsulitis. Deinde, quod ērudītīs iūxtā ac piīs sermōnibus refēcistis animum meum. Ego vōs, quōmodō acceptōs dīmittam, nesciō; certē vōs relinquam melior ac doctior. Sciō vōbīs nōn esse cordī fīstulās, aut mōriōnēs, ac multō minus āleam. Quāre sī vidētur fallēmus hōrulam spectandīs reliquīs rēgiae meae mīrāculīs.
        </div>

        <div class="line-container" id="Timotheus.280">
            <div class="line-character">
                Timotheus
            </div>
            Isthuc ērāmus abs tē flagitātūrī.
        </div>

        <div class="line-container" id="Eusebius.281">
            <div class="line-character">
                Eusebius
            </div>
            Apud bonae fideī prōmissōrem nōn est opus flagitātōre. Hanc aulam aestīvam opīnor vōs iam satis contemplātōs. Habet triplicem prōspectum, et, quōquō versum dēflectās oculōs, occurrit viror hortōrum grātissimus. Vitrēīs fenestrīs volūbilibus, sī videātur, licet exclūdere coelum, sī nebulīs aut ventīs sit incommodius; licet et dēnsīs valvīs, forīs admōtīs, ac tenuibus intus, exclūdere sōlem, sī quid offendat aestus. Hīc quum prandeō, videor in hortō prandēre, nōn in domō. Nam et parietēs vīrentēs suōs habent īnspersōs flosculōs. Sunt et pictūrae nōn invenustae. Hīc Chrīstus suprēmam compōtātiōnem agitat cum ēlēctīs discipulīs. Hīc nātālitia celebrat Hērōdēs fūnestō convīviō. Hīc Ēvangēlicus ille dīves epulātur splendidē, mox dēscēnsūrus ad īnferōs. Lazarus repellitur ā foribus, mox excipiendus sinū Abrahae.
        </div>

        <div class="line-container" id="Timotheus.282">
            <div class="line-character">
                Timotheus
            </div>
            Hoc argūmentum nōn satis agnōscimus.
        </div>

        <div class="line-container" id="Eusebius.283">
            <div class="line-character">
                Eusebius
            </div>
            Cleopatra<a href="#footnote.65"><sup>(65)</sup></a> est cum Antōniō lūxū decertāns: iam ūniōnem ēbibit, alterī manum admōvit dētrāctura. Hīc pugnant Lapithae. Hīc Alexander Magnus hastā trānsverberat Clītum. Haec exempla nōs admonent sōbrietātis in convīviō, et ā crāpulā lūxūque dēterrent. Nunc adeāmus bibliothēcam, nōn illam quidem multīs īnstrūctam librīs, sed exquīsitīs.
        </div>

        <div class="line-container" id="Timotheus.284">
            <div class="line-character">
                Timotheus
            </div>
            Locus hīc plānē dīvīnitātem quandam prae sē fert, adeō nitent omnia.
        </div>

        <div class="line-container" id="Eusebius.285">
            <div class="line-character">
                Eusebius
            </div>
            Hīc vidētis praecipuam partem opum meārum. Nam in mēnsā nihil vīdistis nisi vitreum ac stanneum; nec est in tōtā domō vās ūllum argenteum, praeter ūnum pōculum inaurātum, quod ob amōrem eius, quī dōnō dedit, religiōsē servō. Haec sphaera pēnsīlis tōtum orbem pōnit ob oculōs. Hīc in parietibus singulae regiōnēs fūsiōre spatiō dēpictae sunt. In reliquīs parietibus vidētis īnsignium auctōrum imāginēs. Nam omnēs dēpingere, fuerat īnfīnītum. Chrīstus prīmum habet locum, porrēctā manū sedēns in monte. Capitī imminet pater, dīcēns: Ipsum audīte. Spīritus sānctus expānsīs ālīs multā lūce complectitur illum.
        </div>

        <div class="line-container" id="Timotheus.286">
            <div class="line-character">
                Timotheus
            </div>
            Opus, ita mē Deus bene amet, Apelle dignum.
        </div>

        <div class="line-container" id="Eusebius.287">
            <div class="line-character">
                Eusebius
            </div>
            Adiūnctum est bibliothēcae mūsēion<a href="#footnote.66"><sup>(66)</sup></a> quoddam angustum, sed ēlegāns, quod submōtā tabulā ostendit foculum, sī quid offenderit frīgus. In aestāte vidētur solidus pariēs.
        </div>

        <div class="line-container" id="Timotheus.288">
            <div class="line-character">
                Timotheus
            </div>
            Hīc mihi gemmea videntur omnia. Est et mīra odōris grātia.
        </div>

        <div class="line-container" id="Eusebius.289">
            <div class="line-character">
                Eusebius
            </div>
            Hoc mihi praecipuē studiō est, ut niteat domus, et bene oleat. Utraque rēs minimō cōnstat. Habet bibliothēca suum ambulācrum pēnsīle, spectāns in hortum; et huic adhaeret sacellum.
        </div>

        <div class="line-container" id="Timotheus.290">
            <div class="line-character">
                Timotheus
            </div>
            Locus nūmine dignus.
        </div>

        <div class="line-container" id="Eusebius.291">
            <div class="line-character">
                Eusebius
            </div>
            Nunc adeāmus illa tria ambulācra, quae imminent iīs, quae vīdistis ad hortum domesticum spectantia. In hīs superiōribus utrōque prōspectus est, sed per fenestrās, quae possunt occlūdī, praesertim in hīs parietibus, quī nōn spectant hortum interiōrem, quō domus sit tūtior. Hīc ad laevam, quia plūs est lūcis, et pariēs rārīs fenestrīs interruptus, ōrdine dēpicta est tōta vīta Iēsū ex narrātiōne quattuor Ēvangēlistārum, ūsque ad missum Spīritum sānctum, et prīmam praedicātiōnem Apostolōrum ex Āctīs. Additae sunt et locīs notae, ut agnōscat spectātor, iūxtā quod stāgnum, aut in quō monte rēs gesta sit. Additī sunt titulī, paucīs verbīs subnotantēs tōtum argūmentum: velut illud, quod dīcitur ā Iēsū, Volō, mundāre. Ex adversō respondent figūrae et vātīcinia Veteris Testāmentī, praesertim ē Prophētīs et Psalmīs, quī nihil aliud habent, quam Chrīstī vītam, et Apostolōrum, aliter narrātam. Hīc nōnnunquam obambulō mēcum fābulāns, et animō contemplāns illud ineffābile cōnsilium Deī, quō per fīlium suum restituere voluit genus hūmānum. Nōnnunquam adest uxor comes, aut amīcus quispiam, quī rēbus piīs dēlectētur.
        </div>

        <div class="line-container" id="Timotheus.292">
            <div class="line-character">
                Timotheus
            </div>
            In hāc domō cuī posset obrepere taedium?
        </div>

        <div class="line-container" id="Eusebius.293">
            <div class="line-character">
                Eusebius
            </div>
            Nūllī, quī didicerit sēcum vīvere. In summā ōrā pictūrae, velut extrā ōrdinem, addita sunt capita Pontificum Rōmānōrum cum suīs titulīs. Ex adversō capita Caesarum, ob memoriam historiae. In utrōque cornū prōminet pēnsīle cubiculum, ubi liceat interquiēscere, et unde spectāre licet pōmārium, et avīculās nostrās. Hīc in extrēmō angulō prātī vidētis aliud aedificiolum, ubi coenāmus nōnnunquam aestīvīs mēnsibus et ubi cūrātur, sī quem forte ē familiāribus corripuerit morbus ob contāgium formīdābilis.
        </div>

        <div class="line-container" id="Timotheus.294">
            <div class="line-character">
                Timotheus
            </div>
            Quīdam negant huiusmodī morbōs esse vītandōs.
        </div>

        <div class="line-container" id="Theophilus.295">
            <div class="line-character">
                Theophilus
            </div>
            Cūr ergō vītant foveam, aut venēnum? An hoc minus timent, quia nōn vident? Nec basilīscī venēnum vidētur, quod afflat oculīs. Ubi rēs poscat, nōn dubitem prō necessāriīs venīre in vītae discrīmen. Sine causā subīre vītae perīculum, temeritās est: aliōs in vītae perīculum addūcere, crūdēlitās. Sunt et alia quaedam nōn iniūcunda spectātū: ea mandābō uxōrī, ut ostendat. Manēte hīc vel tōtum trīduum, et hanc domum putāte esse vestram. Pāscite oculōs, pāscite animōs. Nam mē negōtia quaedam aliō vocant. Est equitandum in pāgōs aliquot vīcīnōs.
        </div>

        <div class="line-container" id="Timotheus.296">
            <div class="line-character">
                Timotheus
            </div>
            Ob rem pecūniāriam?
        </div>

        <div class="line-container" id="Eusebius.297">
            <div class="line-character">
                Eusebius
            </div>
            Ego tālēs amīcōs nōn relinquerem pecūniae grātiā.
        </div>

        <div class="line-container" id="Timotheus.298">
            <div class="line-character">
                Timotheus
            </div>
            Fortassis vēnātiō parāta est alicubi.
        </div>

        <div class="line-container" id="Eusebius.299">
            <div class="line-character">
                Eusebius
            </div>
            Plānē vēnātiō est: sed aliud venor, quam aprōs aut cervōs.
        </div>

        <div class="line-container" id="Timotheus.300">
            <div class="line-character">
                Timotheus
            </div>
            Quid igitur?
        </div>

        <div class="line-container" id="Eusebius.301">
            <div class="line-character">
                Eusebius
            </div>
            Dīcam. In ūnō pāgō dēcumbit amīcus quīdam nōn sine perīculō vītae. Nam corporī metuit medicus, ego magis metuō animae illīus; sīquidem mihi vidētur parum rēctē compositus ad ēmigrandum, sīcut dignum est Chrīstiānō. Huic aderō meīs hortātibus, ut, sīve moriātur, sīve revalēscat, bonō ipsīus fiat. In alterō dissidium ācre nātum est inter duōs, nōn malōs quidem illōs, sed tamen pervīcācis ingeniī virōs. Quod sī exasperētur, vereor nē plūrēs sēcum trahat in cōnsortium simultātis. Adnītar tōtīs vīribus, ut hōs redigam in grātiam. Nam utrīque sum veterī necessitūdine iūnctus. Haec sunt quae venor. Quod sī vēnātiō successerit ex animī sententiā, simul hīc celebrābimus ἐπινίκια<a href="#footnote.67"><sup>(67)</sup></a>.
        </div>

        <div class="line-container" id="Timotheus.302">
            <div class="line-character">
                Timotheus
            </div>
            Pia vēnātiō. Precāmur, ut tibi prō Dēliā Chrīstus aspīret.
        </div>

        <div class="line-container" id="Eusebius.303">
            <div class="line-character">
                Eusebius
            </div>
            Hanc praedam ego mālim, quam obvenīre mihi haerēditāte bis mīlle dūcātōs.
        </div>

        <div class="line-container" id="Timotheus.304">
            <div class="line-character">
                Timotheus
            </div>
            Mox reditūrus?
        </div>

        <div class="line-container" id="Eusebius.305">
            <div class="line-character">
                Eusebius
            </div>
            Nōn nisi tentātīs omnibus: quāre certum tempus nōn possum praescrībere. Vōs interim meīs perinde ac vestrīs fruāminī, et valēte.
        </div>

        <div class="line-container" id="Timotheus.306">
            <div class="line-character">
                Timotheus
            </div>
            Dominus Iēsus tē fēlīciter dēdūcat ac redūcat.
        </div>

            <div class="footnote" id="footnote.1">
                <a href="#Eusebius.1">(1)</a>. Eusebius] Id est, pius.
            </div>

            <div class="footnote" id="footnote.2">
                <a href="#Timotheus.2">(2)</a>. Timotheus] Id est cha vel charus Deo, vel charum habens Deum.
            </div>

            <div class="footnote" id="footnote.3">
                <a href="#Theophilus.39">(3)</a>. Theophilus] Id est, amāns Deī.
            </div>

            <div class="footnote" id="footnote.4">
                <a href="#Chrysoglottus.40">(4)</a>. Chrȳsoglottus] Id est, auream habēns linguam.
            </div>

            <div class="footnote" id="footnote.5">
                <a href="#Uranius.5">(5)</a>. Ūrānius] Id est, caelestis.
            </div>

            <div class="footnote" id="footnote.6">
                <a href="#Eusebius.11">(6)</a>. Inquit Flaccus] In Epod. Dapes inemptas apparet. Et virgil 4 Georg Dapi bas menjas onerabat inemp tis.
            </div>

            <div class="footnote" id="footnote.7">
                <a href="#Eusebius.121">(7)</a>. Sophroni] Sophronius temperans Theodidactus divinitus doctus. Nephalius fobrims Eulalius bene loquens.
            </div>

            <div class="footnote" id="footnote.8">
                <a href="#Theodidactus.8">(8)</a>. Theodidactus] divinitus doctus.
            </div>

            <div class="footnote" id="footnote.9">
                <a href="#Eulalius.9">(9)</a>. Eulalius] bene loquens.
            </div>

            <div class="footnote" id="footnote.10">
                <a href="#Nephalius.10">(10)</a>. Nephalius] sobrims.
            </div>

            <div class="footnote" id="footnote.11">
                <a href="#Eusebius.11">(11)</a>. Si Luc.] in vera hiftoria.
            </div>

            <div class="footnote" id="footnote.12">
                <a href="#Eusebius.11">(12)</a>. E corte] Cors cortis spa cium circum villam septum, sunde cortis aves: & inde militum cohors, quod ex a gris legi scleant.
            </div>

            <div class="footnote" id="footnote.13">
                <a href="#Eusebius.13">(13)</a>. Vmbram] Vmbra non ip se vocatus, sed quem addu cit comitem vocatus.
            </div>

            <div class="footnote" id="footnote.14">
                <a href="#Eusebius.23">(14)</a>. Qui convivatorem] Con vivator, qui excipit conviva qui excipitur con vivio.
            </div>

            <div class="footnote" id="footnote.15">
                <a href="#Timotheus.38">(15)</a>. Nōn vident] Id est nōn intelligō. Nōlunt enim vidēre quem nōn agnōscunt.
            </div>

            <div class="footnote" id="footnote.16">
                <a href="#Timotheus.38">(16)</a>. Lampad.] Lampadem trader, est alters tradere vegocium. vide prover.
            </div>

            <div class="footnote" id="footnote.17">
                <a href="#Theophilus.39">(17)</a>. * Id est, refipiscite, qua fi dicat, post factum fapite & de errore admisso ita dolete, ne pergatis. Idque ex plicat verbum Jequens. Convertite vos Actor 3.
            </div>

            <div class="footnote" id="footnote.18">
                <a href="#Chrysoglottus.40">(18)</a>. * Idest, Instus autem in fide sus vivet, Abac z Galat 3.
            </div>

            <div class="footnote" id="footnote.19">
                <a href="#Eusebius.43">(19)</a>. * Idest, Venite filii obedite mihi timorem Do mini docebo vos Pfal 44.
            </div>

            <div class="footnote" id="footnote.20">
                <a href="#Eusebius.47">(20)</a>. Priapi] Gentilitas Pria pum Deum nudum & men brofiorem aequo in hortis tanquam tutelarem confti tuebat.
            </div>

            <div class="footnote" id="footnote.21">
                <a href="#Timotheus.48">(21)</a>. Epicureos hortos] Quic quid voluptuosum est id Epicureum vocant.
            </div>

            <div class="footnote" id="footnote.22">
                <a href="#Eusebius.51">(22)</a>. Abstinē sus] Suibus amaracinum unguentum amaracō factum venēnum est.
            </div>

            <div class="footnote" id="footnote.23">
                <a href="#Eusebius.53">(23)</a>. Iucrustamentum] Eft fupertegumentum quod pa rietibus aut calce aut gyp inducitur.
            </div>

            <div class="footnote" id="footnote.24">
                <a href="#Eusebius.65">(24)</a>. * Id est prūdēns estō nōn omnibus volō. Vide prōverbium dē noctuā Athēniēnsium.
            </div>

            <div class="footnote" id="footnote.25">
                <a href="#Eusebius.77">(25)</a>. Σωφρόνει] Be prudent.
            </div>

            <div class="footnote" id="footnote.26">
                <a href="#Eusebius.77">(26)</a>. Scarabeo] Vide properbium: Scarabous aquilam.
            </div>

            <div class="footnote" id="footnote.27">
                <a href="#Eusebius.77">(27)</a>. Trochilus] avicula, na tura aquilis infesta Plin lib 10 cap 74
            </div>

            <div class="footnote" id="footnote.28">
                <a href="#Timotheus.78">(28)</a>. Hirundo] De hirundine dem ibid lib 25 cap 8
            </div>

            <div class="footnote" id="footnote.29">
                <a href="#Eusebius.81">(29)</a>. Chamæleon.] De Cha meleonte lib 8 cap 33
            </div>

            <div class="footnote" id="footnote.30">
                <a href="#Timotheus.88">(30)</a>. Cinædus] Cinaedi molles omnes & voluptatib dediti
            </div>

            <div class="footnote" id="footnote.31">
                <a href="#Timotheus.88">(31)</a>. Choraules] qui choreas ducentibus canunt
            </div>

            <div class="footnote" id="footnote.32">
                <a href="#Eusebius.95">(32)</a>. Ei veneno] Vide Plinium lib 21 cap 26
            </div>

            <div class="footnote" id="footnote.33">
                <a href="#Eusebius.99">(33)</a>. * Id est reperit Deus nocentem.
            </div>

            <div class="footnote" id="footnote.34">
                <a href="#Timotheus.106">(34)</a>. * Id est, captans capior.
            </div>

            <div class="footnote" id="footnote.35">
                <a href="#Eusebius.107">(35)</a>. Liburnicarum gaudens] Autor Plinius Suntque Liburnicae naviculae intexta viminibus
            </div>

            <div class="footnote" id="footnote.36">
                <a href="#Eusebius.109">(36)</a>. Posticum] Æde quibus est adjunctus hortus, duas habens januas anircam, & postrema. Antica fpectat ad publicam viam: poftica ducit ad hortum Posticum quoque locus proximus poftice.
            </div>

            <div class="footnote" id="footnote.37">
                <a href="#Timotheus.110">(37)</a>. Alcinouni] Alcinoi Re gis horti apud Homerum commendaniur.
            </div>

            <div class="footnote" id="footnote.38">
                <a href="#Eusebius.111">(38)</a>. Apum regnum] Allufit ad id quod & apes regem & po litiam habere finguntur
            </div>

            <div class="footnote" id="footnote.39">
                <a href="#Eusebius.115">(39)</a>. Hymno] Hymnus nihil aliud quam divina laus est.
            </div>

            <div class="footnote" id="footnote.40">
                <a href="#Eusebius.121">(40)</a>. Sophroni] Sophronius temperans.
            </div>

            <div class="footnote" id="footnote.41">
                <a href="#Timotheus.136">(41)</a>. Betas] Allufet adillud Martialis: Vt Sapiant fatua fabrorum prandia betae.
            </div>

            <div class="footnote" id="footnote.42">
                <a href="#Eusebius.143">(42)</a>. Oestrō] Id est, furōris stimulō. Vide prōverbium.
            </div>

            <div class="footnote" id="footnote.43">
                <a href="#Eusebius.143">(43)</a>. Achelōō] Achelōus amnis est Acarnāniae. Vide Strabōnem.
            </div>

            <div class="footnote" id="footnote.44">
                <a href="#Eusebius.145">(44)</a>. Extrema ancora] postremum refugium.
            </div>

            <div class="footnote" id="footnote.45">
                <a href="#Eusebius.151">(45)</a>. Hac ovatione] Supplica tio & ovatio junt infra sriumphum: allasum est antem ud ova appofita.
            </div>

            <div class="footnote" id="footnote.46">
                <a href="#Timotheus.174">(46)</a>. Sybariticum] Lege Chiliadibus proverb. Sy baritica menfa
            </div>

            <div class="footnote" id="footnote.47">
                <a href="#Sophronius.180">(47)</a>. * Id est, in vino veritas.
            </div>

            <div class="footnote" id="footnote.48">
                <a href="#Eulalius.184">(48)</a>. Idolothytis] Id est idōlis sacrificātīs oblātīs.
            </div>

            <div class="footnote" id="footnote.49">
                <a href="#Chrysoglottus.188">(49)</a>. * Id est Cygnēa cantiō. Vide Chiliadēs.
            </div>

            <div class="footnote" id="footnote.50">
                <a href="#Chrysoglottus.188">(50)</a>. Ad carcerēs] Id est ad initium. Carcer enim dīcitur, unde equī dīmittuntur ad cursum.
            </div>

            <div class="footnote" id="footnote.51">
                <a href="#Chrysoglottus.204">(51)</a>. Parentālia] Iūsta sunt, & prō mortuīs sacrificia, vulgō exequiae.
            </div>

            <div class="footnote" id="footnote.52">
                <a href="#Eusebius.205">(52)</a>. Phasidēs avēs] Phasiānī & Attagenēs, sīve, ut aliī malunt, attagēs, avēs in dēliciīs habitae.
            </div>

            <div class="footnote" id="footnote.53">
                <a href="#Eusebius.205">(53)</a>. Attica bellāria] Attica bellāria dē lautītiīs & cupēdiīs dīcuntur.
            </div>

            <div class="footnote" id="footnote.54">
                <a href="#Eusebius.213">(54)</a>. Coenātiō] Locus est, ubi cēnātur, Lūcullī Rōmānī magnificentia multōrum litterīs celebrāta est.
            </div>

            <div class="footnote" id="footnote.55">
                <a href="#Eusebius.213">(55)</a>. Īnsubrēs] Italiae populus, quī Mediōlānum tenent.
            </div>

            <div class="footnote" id="footnote.56">
                <a href="#Theophilus.238">(56)</a>. Onīropolī] Dīvīnātōrēs quibus exācta somniōrum ē iūdicandōrum ratiō est, coniectōrēs.
            </div>

            <div class="footnote" id="footnote.57">
                <a href="#Eusebius.248">(57)</a>. Praestīgiīs] Praestīgiae, vānae & fallācēs rērum speciēs.
            </div>

            <div class="footnote" id="footnote.58">
                <a href="#Eusebius.263">(58)</a>. Xeniīs] Xenia mūnuscula quae dantur hospitibus ab amīcīs.
            </div>

            <div class="footnote" id="footnote.59">
                <a href="#Eusebius.263">(59)</a>. Apophoreta] Quae dantur in fīne convīviōrum auferenda, sī cui videātur.
            </div>

            <div class="footnote" id="footnote.60">
                <a href="#Eusebius.263">(60)</a>. Calamīs Memphīticīs] Quī chartīs serviunt, ob id probātissimī.
            </div>

            <div class="footnote" id="footnote.61">
                <a href="#Chrysoglottus.273">(61)</a>. Anagnōstae] Anagnōstēs, Lēctor.
            </div>

            <div class="footnote" id="footnote.62">
                <a href="#Eusebius.275">(62)</a>. * Quī multa scrībit, quālis fuit Chrȳsippus ac Dīdȳmus.
            </div>

            <div class="footnote" id="footnote.63">
                <a href="#Eusebius.277">(63)</a>. * Amātor Graecitātis.
            </div>

            <div class="footnote" id="footnote.64">
                <a href="#Nephalius.278">(64)</a>. * Ēlogia] Sunt rērum gestārum propria testimōnia. Plērumque in bonam partem sūmitur dictiō.
            </div>

            <div class="footnote" id="footnote.65">
                <a href="#Eusebius.283">(65)</a>. Cleopatra] Lege vītam illius apud Plūtarchum, & Plīnium cap. 15 lib. 9.
            </div>

            <div class="footnote" id="footnote.66">
                <a href="#Eusebius.287">(66)</a>. * Id est, locus in aedibus sēmōtior, ubi Mūsārum sacra studia trāctantur.
            </div>

            <div class="footnote" id="footnote.67">
                <a href="#Eusebius.301">(67)</a>. * Id est, Fēsta sīve epulum prō victōriā adeptā.
            </div>
        </div>

</body>

</html>
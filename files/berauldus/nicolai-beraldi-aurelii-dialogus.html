---
title: Nicolai Beraldi Aurelii Diologus
type: Colloquium
author: Berauldus
topic: Waking Up
difficulty: Moderate
permalink: /berauldus/nicolai-beraldi-aurelii-dialogus/
---

<!DOCTYPE html>

<head>
  <title>{{page.title}}</title>
  <meta name="viewport" content="width=device-width, initial-scale=1.0">
  <link rel="icon" type="image/x-icon" href="/images/favicon.ico">
  <link rel="stylesheet" href="/style-reading.css">
  <link rel="stylesheet" href="/style-common.css">
  <link rel="stylesheet" href="/w3.css">
  <script src="/scripts/lazysizes.min.js" async=""></script>
</head>

<body>

  <div class="w3-top">
    <div class="w3-bar w3-black">
      <a href="/" class="w3-bar-item w3-button w3-mobile"><b>Colloquia Latina</b></a>
      <a href="{{ site.baseurl }}/{{ page.author | downcase | replace: ' ', '-' }}/"
        class="w3-bar-item w3-button w3-mobile">{{ page.author }}</a>
      <div class="w3-bar-item w3-mobile w3-center"><i>{{ page.title }}</i></div>
    </div>
  </div>
  <div style="height:7em"></div>



  <div class="main-content">
    <h1>{{page.title}}</h1>
    <div class="w3-container w3-brown" style="margin-bottom: 2em;">
      <div class="praefatio">
        Béraud, Nicolas. 1473-1550. Beraldus, Nicolaus. Nicolai Beraldi Aurelii dialogus quo rationes quaedam
        explicantur quibus dicendi ex tempore facultas parari potest deque ipsa dicendi ex tempore facultate: ad
        reuerendissimum Cardinalem Oddonem Castellionensem, tituli Diuorum Sergii, Bacchi, Apuleii, uirum utriusque
        linguae peritissimum. Apud Sed. Gryphium. Lugduni. Sebastianus Gryphius. 1534. 45 p. Source: Stoa.org,
        https://web.archive.org/web/20160220011512/http:/www.stoa.org/hopper/text.jsp?doc=Stoa:text:2003.02.0001
        This version created by Meagan Ayer for Dickinson College Commentaries, 2024.

        Beraldus Nicolaus. Dialogus quo rationes quaedam explicantur quibus dicendi ex tempore facultas parari possit.
      </div>

      <div class="personae">
        Personae
        Spudaeus, Leonicus
      </div>

      <div class="line-container" id="Spudaeus">
        Quid esse hoc putās, mī Leonice, quod, cum tot nūper exortī sint Cicerōniānī, quī Cicerōnis librōs assiduē
        lēgant, circumferant, nunquam pōnant ē manibus, Cicerōniānāsque uōcēs omnēīs in elenchum relātās ac pēne etiam
        numerātās ēdiscant; tam paucī tamen existant quī Latīnē rogantī quidpiam Latīnē respondēre queant?
      </div>

      <div class="line-container" id="Leonicus">
        Quōs tū mihi Cicerōniānōs nārrās? Nūper nē exortī tibi videntur, quī Cicerōnem Latīnī sermōnis Rōmānaeque
        ēloquentiae prīncipem sibi prōpōnant imitandum? Num sānō eōs esse iūdiciō putās, quī rem longē omnium
        pulcherrimam assequī cōnantur?
      </div>

      <div class="line-container" id="Spudaeus">
        Ego vērō, cum tālēs omnēīs laudō, tum uērō, ut Cicerōnī quis est simillimus, ita mihi est admīrandus, ut aliīs
        omnibus cuiuscunque sēculī Latīnīs scrīptōribus antepōnendus videātur. Sed novum ac superstitiōsum genus hominum
        mīror, quī ubi Cicerōnis pāginās aliquot lēgērunt et uōcēs ē Cicerōnis lībrīs temere in suōs commentāriolōs
        congessērunt, Cicerōnis sē lēgitimōs foetūs esse putant dignōsque quī ēloquentiam hōc sēculō nōbīs cōnstituant.
      </div>

      <div class="line-container" id="Leonicus">
        Tūn’ genus hominum hoc nouum esse putās?
      </div>

      <div class="line-container" id="Spudaeus">
        Maximē.
      </div>

      <div class="line-container" id="Leonicus">
        Atquī, nē Fabiī quidem sēculō nouā ista, ut putās, seu superstitiō, seu religiō dēfuit.
      </div>

      <div class="line-container" id="Spudaeus">
        Quī, quaesō? Morbum enim nouum crēdidī.
      </div>

      <div class="line-container" id="Leonicus">
        Īmō uērō uetus est īnsānia. Ōtiōsōs enim ille sē uīdisse ait ac supīnōs quī, sī quid modo longius
        circumdūxissent, iūrārent ita Mārcum Cicerōnem fuisse locūtūrum. Quōsdam uērō suō sēculō fuisse scrībit quī
        Cicerōnis ēloquentiam pulchrē sibi expressisse uidērentur, sī sēnsum aliquem hīs uerbīs clausissent ESSE
        VIDERETVR.
      </div>

      <div class="line-container" id="Spudaeus">
        Quem uērō illum putās esse, quī, cum nōs ad coenam Ambrosiānus uocāsset doctīque ac clārī uirī nōn parum multī
        adessent, laudātūrus quendam suīs aliīs uirtūtibus clārum: quam bellē, inquit, Cicerōniānus est hīc noster, quī
        ōrātiōnis suae partem quandam ita exōrsus est INVADAMVS IN EAM REM?
      </div>

      <div class="line-container" id="Leonicus">Meminī, et tum rīsisse mē solūtius, fateor, quam decēret. Sed ita homō
        sum.
      </div>

      <div class="line-container" id="Spudaeus">
        Quid quod proximē in Galliam Narbōnēnsem euntibus nōbīs nārrābat uir nōn indoctus fuisse nūper quendam magnī
        nōminis uīrum et multīs ēditīs librīs percelebrem quī libellum quendam suum iam prōstantem ac uaenālem reuocāre
        sē uelle dīceret ac retēxēre, quod in eō uōcem dēprehendisset nōn Cicerōniānam?
      </div>

      <div class="line-container" id="Leonicus">
        Nē id quidem excidit mihi neque excidet unquam. Vbīque enim ferē rīdeō īnfēlīcem hanc uerbōrum calumniam quae
        quōsdam ita male habet ut, etiamsī generōsō impetū, ad optima ferantur, sibi tamen ubīque negōtium facessant et
        rēctē conceptās rērum imāginēs, stylī morā frīgēre perīre que sibi patiantur.
      </div>

      <div class="line-container" id="Spudaeus">
        Audiō.
      </div>

      <div class="line-container" id="Leonicus">
        Quid dē eō hominum genere sentiam, hic nōn libet repetere. Mōrōsiōrēs sunt quam ut plācārī possint, sī quis eīs
        stomachum mōuerit. In operis suī nuncupātōria, quam uocant, epistola ita scrīpserat ille: “grauiōrem mihi abs tē
        labōrem iniūnctum esse uidēbam." Admonitus ab eō quī eī ā studiīs erat, nusquam apud Cicerōnem legī LABŌREM
        INVNGĪ. Ad Cicerōniānārum uōcum prōmptuārium, quod ille sibi multārum noctium uigiliīs parāuerat, cōnfugit: cum
        id nūlla ex parte sē prōferret, concerpsit pāginam in quā scrīptum erat; librum etiam tōtum concerptūrus, nī
        puer, quī eī legentī ac meditantī adsidēbat, prohibuisset.
      </div>

      <div class="line-container" id="Spudaeus">
        Atqui Fabius Quintilianus eo uerbo cum alibi, tum Institutionum libro primo utitur: “ut mihi, inquit, si non
        inueniendi noua, at de ueteribus iudicandi laborem iniungere non iniuste uiderentur." Sed Fabium ne nauci quidem
        faciunt ex eis permulti.
      </div>

      <div class="line-container" id="Leonicus">
        Nil mirum! Ab iis enim tantum amatur ille qui eius cum diligentiam, tum eximium in uerborum rerumque ponderibus
        examinandis acumen ac iudicium penitus inspexerunt.
      </div>

      <div class="line-container" id="Spudaeus">
        CAETERVM, particulam quam negant nonnulli apud Ciceronem legi, tun’ Latinam reris esse?
      </div>

      <div class="line-container" id="Leonicus">
        Ne id quidem scio, bis ne an semel tantum (ut proxime mecum quidam contendebat) apud illum reperiatur. Latinam
        certe ut credam, facit Terentianus Parmeno qui ita in Eunucho: caeterum de exclusione uerbum nullum. Sed missa
        istaec faciamus. Tuque tibi, mi Spudaee, ita persuade stultissimam hanc esse uerborum curam. Nec reformidandam
        uocem ullam quae autore aliquo non improbo defendi possit. Qualia posse eorum scripta esse putas qui ubique in
        uerborum cauillationibus haerent? Qualia tandem nisi frigida, ieiuna, exanguia et, ut Fabius ait immodica cura
        pessima. Verbis quidem curam suam deberi ignorare profecto non potes, sed sua rebus debetur sollicitudo.
        Ciceronianis istis qui scribentes ad elenchum toties suum redeunt, qui toties uoces permutant, addunt, eximunt,
        quae possunt alia quam lacera ac cicatricosa scripta nasci?
      </div>

      <div class="line-container" id="Spudaeus">
        Adducor eo propemodum ut credam hoc hominum genus parum sapere, quibus ea cura nihil aliud conferat quam ut
        nihil feliciter audeant. Veruntamen etsi uereor ne tibi molesta ista sint leuia, ac plane friuola quae ad rem
        grammaticam proprie pertinent et a puerilibus nugis haud ita multum absunt; aequo tamen animo, ut spero, feres
        hoc te loco a me interpellari.
      </div>

      <div class="line-container" id="Leonicus">
        Mallem equidem tibi ad alia paulo magis utilia respondere. Sed tibi tamen mos gerendus, si non magna, at honesta
        tamen, neque indigna quae uel ab eruditis tradantur petenti. Vtinamque adolescenti tibi liberaliter instituto et
        ad optima properanti per omnia satisfacere possem. Explerem profecto auiditatem istam tuam. Age igitur, si
        quidem tibi ita uidetur.
      </div>

      <div class="line-container" id="Spudaeus">
        Quoniam iam diu perspexisse mihi uideor quid de Cicerone sentias, quantique eius non eloquentia modo, quae in eo
        summa fuisse dicitur, sed prudentiam etiam facias; quod ex te auditum memini, hoc loco testatum, ac uelut
        consignatum relinqui abs te cupio.
      </div>

      <div class="line-container" id="Leonicus">
        Equidem sic existimo, neminem unquam aut animo aut spe magnam aliquam eloquentiae speciem concepisse, qui sibi
        non illius memoriam atque imaginem proponendam putauerit. Quare, si qui eiusmodi fuerunt qui nihil absurdum in
        oratione, nihil peregrinum sequerentur, sed certas quasdam Romani generis, ut ipse ait, quasi que urbis proprias
        uoces ac pene uernaculas putidis ac insolentibus anteponerent, in Ciceronis lectione assidue uersatos eos fateri
        plane necesse est. Sed quoniam nec forensis illa eloquentia ubique necessaria est, nec omnia quae ad absolutam
        doctrinam pertinent executus est Cicero: non agriculturam, non rem medicam, aut herbariam, non mundi terrae ue
        descriptionem non alia denique quae et a Graecis tradita sunt nec a Latinis omissa, mirari satis nequeo, quid
        istis in mentem uenerit qui omnia ad Ciceronis lineamenta exigunt. Eadem audisti cum saepe alias ex me, tum uero
        anno superiore quum Ciceronis locum illum qui est in Catone Maiore de agricolarum uoluptatibus una legeremus. In
        eo delibata sunt quaedam de terrae ui ac natura, de serendi ratione, de occatione, de herbescente e semine
        uapore tepefacto uiriditate, de spicae ordine, de aristarum munimento, de uitium satu, ortu, incremento, de
        malleolis et plantis, propaginibus, adminiculorum ordinibus, capitum coniugationibus; rursum, de agrorum
        irrigatione, fossione, repastinatione, stercorandi utilitate. Quae si latius explicanda essent praeceptisque ac
        ratione tradenda, non unus Cicero adeundus foret. Qui si omnia illa iustis uoluminibus complexus esset, longe
        alius uideretur quam qui nunc quibusdam uidetur qui exceptas ex illius libris particulas ac uoces aliquas ubique
        nobis ceu utendas proponunt.
      </div>

      <div class="line-container" id="Spudaeus">
        Iam mihi propemodum uideor intelligere quod primo de te loco quaesieram, Ciceronianos ideo in nectendis sane
        quam paucis uerbis atque extempore enuntiandis haerere quam saepissime, intersistere, offensare, quod humilis
        illa uerborum cura et stylum tardat et sermonis ingeniique libertatem impedit.
      </div>

      <div class="line-container" id="Leonicus">
        Langueat eorum sermo necesse est qui ad singula haerent et, dum Ciceroniana modo sequuntur, optima nonnunquam ac
        significantissima reformidant, quodque est in primis ridiculum, Ciceroniana ipsa. Nam dum in eam rem unam
        intenditur animus ueluti quaerens quod calumnietur, stupet lingua, ingenii acies anxia inutilique cogitatione
        retunditur, spiritus uero ille feliciter audax opprimitur. Inde elingues scilicet ac muti plerique, nonnulli
        haesitantes ac balbi. Pectore enim quo disserti efficimur represso, fraenata uero etiam ipsa ui mentis et in
        humili uerborum examine defixa, stupeat lingua cunctanterque ac aegre sermo eat necesse est. Delectum uerborum
        ac optimarum quarunque uocum praeparatam copiam nemo sani iudicii laudare non potest; sed quid efficiant isti
        quamque lente eis perpauca succedant (si quid modo succedat iis) facile uel me tacente perspicis.
      </div>

      <div class="line-container" id="Spudaeus">
        Atqui quum ueram eloquentiam assecutos se, tum uero optimam scribendi dicendique rationem constituisse et putant
        et gloriantur.
      </div>

      <div class="line-container" id="Leonicus">
        Non noua eiusmodi gloria. Nam Aristoteles quoque philosophos quosdam risisse fertur ut stultos ac arrogantes qui
        philosophiam suis ingeniis perfectam rerumque omnium quae ad rei tantae consummationem pertinerent accessione
        perductam ad summum praedicarent. Eloquentia uero an olim sit constituenda nescio, constitutam certe ut credam
        adduci nequeo. Tantum uero abest ut praestari ab istis posse id confidam ut rei praeclarissimae eos etiam et
        obesse et obfuturos putem, qui, quod toties dissuadet Fabius, uni se alicui quem per omnia sequantur semel
        addixere. Qua de re aliquando plura disseram tecum, si per otium licuerit. Nam in hac tam diuturna
        peregrinatione incertoque ac turbulento uitae genere, quantulum est quod efficere possumus? Altum haec res otium
        quietumque silentium postulat.
      </div>

      <div class="line-container" id="Spudaeus">
        Imo uero, secessus hic, quo in Narbonensi Gallia nullum amoeniorem alium dictitant esse, nos maxime ad toties
        optatam mihi disputationem inuitat, praecipue arbustum illud, pratumque uariis expictum distinctumque floribus
        et puris pellucidisque euripis cinctum. Nec porro dubito quin, si dum frangatur hic aestus, ad densissimum illud
        arundinetum sub adsita platano sedeamus, periucundum tibi futurum sit diei reliquum cuius matutinae horae
        grauioribus, ut sic dixerim, musis iam abs te datae sunt. Quod si nihil hic aliud esset quam quercus illa et
        recta et opaca, cuius ramis leuiter inspirant aurae, esset tamen quod paulum interquiesceres. Nunc, cum tot
        oleae, tot cupressi, tot platani, ac fici nobis arrideant, cur puluinos adferri non iubes ut uel sub hac, uel
        sub illa umbra commodius iucundiusque sedeamus?
      </div>

      <div class="line-container" id="Leonicus">
        Falleris, mi Spudaee, si uel prata uel hortos amplissimos, amplissimum denique hunc totum secessum mihi
        studiorum hortatorem esse putas. Mentem enim ab opere destinato auocat loci tum uarietas, tum amoenitas. Nec tam
        uoluptate ista intenditur cogitatio quam remittitur, dum aliud mens, aliud agunt oculi. Quamobrem, si quid uis,
        tectum subeamus et diurnum illud cubiculum repetamus studiisque nostris dicatum. Tibi dies hic totus dabitur
        siue praelegentem tibi aliquid Leonicum tuum audire uelis, siue dictante eo excipere malis aliquid quod in
        commentarios postea tuos referatur.
      </div>

      <div class="line-container" id="Spudaeus">
        Disputantem et ad ea quae iampridem cogito respondentem audire malo, idque abs te peto ac postulo. Ac primo:
        quoniam ex te saepius audiui nihil esse in uita hac admirabilius eo homine qui composita ornataque oratione
        possit tenere hominum coetus, mentes allicere, impellere quo uelit, undeque uelit deducere; scire aueo an idem
        at huc quod prius sensisti sentias.
      </div>

      <div class="line-container" id="Leonicus">
        Sentio equidem, neque ab hac deduci me unquam sententia patiar. Addam tamen priori sententiae aliquid, cui re
        explicata facile te assensurum existimo.
      </div>

      <div class="line-container" id="Spudaeus">
        Quid illud, obsecro, est?
      </div>

      <div class="line-container" id="Leonicus">
        Magnam esse admirationem, Cicero scribit, copiose sapienter que dicentis: quem qui audiunt, cum acutissimum
        ingeniosissimumque eum esse iudicant, tum uero ea sapientia praeditum, cui caeteros omnes merito subditos esse
        oporteat. Ego uero illud addam, quod mihi recte sensisse uideor: maximam esse ac incomparabilem admirationem
        copiose, sapienter et ex tempore dicentis, quem qui audiunt, non modo plus quam caeteros intelligere ac sapere
        credunt sed terrenum quendam deum etiam se audire arbitrantur. Ex tempore enim dicendi facultate nihil esse
        admirabilius puto, dum tamen eum demum dicere intelligamus, cui disposite, ornateque ac prudenter dicat. Nec
        immerito profecto admirabilem eam uirtutem maximum studiorum fructum ueteres iudicauere, quod non nisi multa
        lectione, ut tibi saepe scribere memini, cuiquam contingat tanta felicitas ac successus multa ex tempore
        fundendi, quem interdum labor nullus, nulla cura consequatur. Deum tunc adfuisse, cum id euenisset, ueteres
        oratores, ut Cicero dicit, aiebant. Diuinum utique munus id esse merito censebant, nec nisi summa coelestique
        beneficentia cuiquam dari ut de magnis rebus, multis nec stultis, nec indoctis audientibus, quidquam ex tempore
        diceret sapienter ac feliciter. Etsi enim uiam quandam uariam ac multiplicem esse non ignorabant qua ad id
        perueniretur, quando tamen arduam eam esse uidebant ac difficilem et a paucis uel initam, uel feliciter
        tentatam, diuino quodam ductu modo ad raram felicitatem perueniri posse perspiciebant. Non enim inconditum ac
        fortuitum sermonem sapiens uetustas admirabatur sed sanam sobriamque orationem coelesti aliquo ceu spritu
        ferente euoluentem sese et ad laetum optatumque exitum properantem.

      </div>

      <div class="line-container" id="Spudaeus">
        Audio.

      </div>

      <div class="line-container" id="Leonicus">
        Quem aestuans animus ac concita mens tumultuarium sermonem fundit, eum meretriculis rixantibus plerunque
        superesse sciebat. Quem uero multa lectio formasset, non perpetuum modo ipsum ac nusquam intersistentem sed
        eruditum etiam ac cultum recte iudicabat esse eius generis eiusque modi quem omnes uelut e coelo exceptum et
        commendarent et mirarentur.

      </div>

      <div class="line-container" id="Spudaeus">
        Quam uellem nunc aliquem nobis dari tam excellenti ingenio ac dicendi facultate praeditum iis excultum
        disciplinis iis et naturae et artis adiumentis ac praesidiis instructum quae ad diuinam hanc uirtutem
        perficiendam attinent. Quod si me, qui te unum praecipue obseruo ac colo, non indignum putas qui uiam illam,
        quam dixti esse multiplicem ac difficilem, abs te accipiam, efficiam ut singularis atque incomparabilis uirtutis
        huius, de qua iamdudum loquimur, partem mihi aliquam e tua disputatione adsciscam. Via enim opus esse scio ac
        duce quopiam certo ac fido qui libens alacris que praeeat, cuius uestigia libens alacrisque sequatur rei
        pulcherrimae studiosus, ut, si non ad summum, ad aliquem tamen honestum gradum cum duce ipso perueniat. Viam
        enim qui nescit qua deueniat ad mare, oportet eum quaerere amnem comitem sibi.

      </div>

      <div class="line-container" id="Leonicus">
        Tu uero, mi Spudaee, non comitem quaeris quem praestare tibi possem sed praeitorem ac ducem, quem utinam ipsi
        probum, ut ais, nec tanti itineris ignarum aliquem haberemus! Dux uero tibi esse qui possum? Qui, quae scire
        exoptas, per aetatem non didicerim, qui inter indoctos et barbaros magnam aetatis ac uitae huius partem exegerim
        ac propemodum inter eos consenuerim qui, quae tu, melioribus uidelicet fatis natus et annis, miraris et expetis,
        riderent ac nihil facerent. Quod si tamen eam inire rationem uis ac uiam ingredi, rei multo pulcherrimae
        Ciceronem ac Fabium habes, non egregios modo duces sed heroas etiam inuictos ac fortes, quorum alter ascendere
        cupientem, non modo te ex edito uocabit sed porrecta etiam manu iuuabit ascendentem, alter uero uiam planam et
        expeditam esse docebit obscuraque ea et ad percipiendum difficilia negabit quae scriptores diuersis opinionibus
        pertinaciter tuendis inuoluerunt.

      </div>

      <div class="line-container" id="Spudaeus">
        Et id quidem scio neque aliud petenti mihi responsurum te praeuideram. Adii utique ad utrunque non semel et ab
        utroque in eam rem tradita inspexi qua potui cura obseruaui et pene etiam edidici. Nec dubium est quin et optima
        sint et uerissima quae ab illis praecipiuntur omnia. Sed mihi, ut uerum fatear, magis probantur ea quae olim
        paucis abs te dicta adhuc memini, quae si fusius uberiusque explicata animoque ac memoria comprehensa hodie hinc
        domum tulero, magnum operaepretium luculentumque ac memorabile lucrum mihi fecisse uidebor.

      </div>

      <div class="line-container" id="Leonicus">
        Dicam et, quanquam in hac peregrinatione librorumque omnium inopia uix tibi me spero satisfacturum, repetam
        tamen paulo altius quae de re tanta dici posse uidentur. Primumque tuam laudabo diligentiam qui rhetorum
        praecepta, quae a multis leguntur, ediscuntur a paucissimis, anno superiore didiceris tractes que eadem assidue,
        studeasque res uerbaque commodissime inuenire, inuenta disponere, disposita ac suo quaeque loco collocata
        ornare. Quae uero alia de orationis partibus, earum tractatione ac arte de controuersiarum generibus, de
        constitutionibus causarum, de ornamentis orationis luminibusque iis quibus oratio illustratur ac distinguitur, a
        scriptoribus Latinis prodita sunt, ea tibi nota, perspecta ac meditata omnia arbitror, tibique eo nomine
        gratulor uehementer que assentior quod eloquentiam non, ut quidam, exercitatione sola, non sola imitatione sed
        arte etiam constare ac praeceptis tibi iam inde ab initio persuaseris. Via enim prorsus aliqua, ut dixi, primum
        opus est ad quam, si quando aberrare forte contigerit aut necesse fuerit, sit tutissimus reditus. Promere enim
        quae mente conceperis et ad audientes perferre, quod eloquentiae proprium est et ad eloquentem proprie pertinet,
        sine arte nemo potest. Dicere uero ex tempore, id est (ut ego quidem iudico) currere, quis potest, nisi qui
        prius quo sit et qua perueniendum didicerit? Quare, perge, mi Spudaee, quae ab artium scriptoribus de arte
        dicendi praescripta sunt legere et, quoad eius fieri poterit, ediscere, sed memineris tamen praecepta illa quae
        kaqolika\ a Graecis, a nostris, quo fieri modo potest, uniuersalia uel perpetualia uocantur, eius generis esse
        quae mutari aut labefactari etiam, ut Fabio uidetur, ac subrui possint atque interdum debeant. Qui enim ad illa
        se tanquam ad immutabiles ac necessarias leges alligarit, dicendi cursum ac colorem stulte perdat necesse est.
        Qui enim solis praeceptis satis se instructos arbitrantur nec unquam quidquam audent feliciter conatumque omnem
        reformidant, cum eloquentiae multum diurturnum que laborem impenderint, hoc assequuntur ut ab eloquentibus uel
        quamlongissime absint. Quare, quod praeter rhetorum institutiones alia tibi adiumenta undique comparas et
        quotidie multa rogando, audiendo, legendo, te ipsum uincere studes, uehementer, mihi crede, ab omnibus probatur.
        Nam, siue priuato iudicio ac naturae, quae se tibi beneficam profecto ac liberalissimam praebuit, sponte ac
        ductu, siue eruditi alicuius consilio id facis, prudenter facis, qui, quam expetis admirandam uirtutem, non nisi
        multis uigiliis emi posse censeas.

      </div>

      <div class="line-container" id="Spudaeus">
        Praeceptiones quidem illas, quas dicis, te hortante ac praeeunte etiam didici artem que ipsam in oratorum
        scriptis latentem atque abditam interdum conor eruere. Orationum etiam quarundam optimarum partes quas effingam,
        aut certe subsequar, memoria complecti studeo. Sed animaduerto tamen alia mihi permulta superesse adhuc quae
        obseruem, quae teneam, quae discam, quae tuear, quae tamen, qualia sint ipsa, nondum satis intelligo.

      </div>

      <div class="line-container" id="Leonicus">
        Recte dictum est ab antiquis difficilia omnia esse quae pulchra. Lectione multa optime formari uel sermonem, uel
        orationem ex me saepe audisti sed e tanta tamen scriptorum turba delegendi nonnulli quos legas, quos imiteris.
        Et nescio an tutissima sit ea breuitas quae est apud Liuium in epistola quadam ad filium scripta, ut auctor est
        Fabius: legendos Demostenem ac Ciceronem, tum ita ut quisque Demostheni ac Ciceroni fuerit simillimus. Legendi
        oratores, legendi poetae, excutiendum omne scriptorum genus. Ad doctrinam enim omnium non improborum lectio
        pertinet, etiam si ad faciendam phrasin non omnes sint accommodati. Ciceronem praecipue fac non legas modo sed
        ames etiam inque intimam familiaritatem accersas sed memineris facito Liuiani illius: tum ut quisque erit
        Ciceroni similimus. Nam, si solus legatur ille, quod nonnullis placere uideo, non optimi modo omnes deserentur
        sed ab omnibus posthac stylus ceu clypeus abiicietur desperato tot laborum praemio. Quis enim ea sustineat
        scribere quae legere nemo dignetur? Porro, quid ex singulorum lectione utilitatis capi possit, ut iudicare
        difficilimum est, ita referre longissimum. Cum uero ex iis qui uetustatem pertulerunt uix ullum Fabius esse
        putet qui iudicium adhibentibus non allaturus sit utile aliquid, cum que Cicero eodem autore ab illis
        uetustissimis autoribus ingeniosis quidem sed arte carentibus plurimum se fateatur adiutum, mirum profecto
        subito enatos qui, Cicerone uno recepto et in summo, ut par est, ordine collocato, alios omnes excludant,
        explodant, eiiciant.

      </div>

      <div class="line-container" id="Spudaeus">
        Si in tam amplo theatro uni Ciceroni locus erit, anguste ille ut olim non sedebit. Sed perge porro, Leonice.

      </div>

      <div class="line-container" id="Leonicus">
        Assidua itaque lectione formari ac perpoliri orationem nemini dubium esse puto. Quae qualia que scripsit
        Aristoteles, philosophorum omnium, Platone excepto, princeps, ex me audisti, Aristotelisque librorum, qui quidem
        extent, indicem tibi a me fieri uoluisti. At illum, quantus quantus erat, multa ac pertinax lectio effecerat.
        Eum certe ob lectionis diligentiam Anagnosten Plato uocare consueuerat; Cicero uero, etsi in suis, amicorum
        publicisque negotiis erat occupatissimus, Graecorum tamen libros euoluebat assidue cum que iis certabat et ex
        eorum fontibus, ut testatur ipse, iudicio, arbitrioque suo quantum, quo que modo uidebatur, hauriebat. Sed
        eundem non minus commendat frequens scriptio, quam quidem multa lectio pepererat. Ad filium uero scribens:
        orationem, inquit, latinam efficies profecto legendis nostris pleniorem. Audis lectione uberiorem plenioremque
        orationem fieri. Id quod tum demum contigisse tibi senties, cum non uerba modo ex optimis quibusque scriptoribus
        sed res etiam ac sententias idoneas, quibus et communis sensus alitur et paratur iudicium, tibi selegeris
        memoriaque comprehenderis.

      </div>

      <div class="line-container" id="Spudaeus">
        Tibi facile assentior illa omnia. Sed alia etiam quaedam expecto quae me adoptatam illam recte nonnulla ex
        tempore dicendi facultatem sensim perducant. Nam forensem illam et antiquam, ut hoc seculo parum necessariam,
        haud ita multum expeto.

      </div>

      <div class="line-container" id="Leonicus">
        Quid expectes aliud nescio, nisi forte rursum audire uis quae de stylo eiusque utilitate tecum saepe et Luteciae
        et in hoc Pontisergiano secessu disserui.

      </div>

      <div class="line-container" id="Spudaeus">
        Cupio, eademque ut uel repetas, uel augeas disputando, te etiam atque etiam rogo.

      </div>

      <div class="line-container" id="Leonicus">
        Styli, quem optimum effectorem ac magistrum dicendi Cicero uocat, laborem a seipso unusquisque debet exigere.
        Huic post multam lectionem locus opportunus erit. Eius autem duplex mihi ratio esse uidetur: diligentia et usus
        frequens, siue exercitatio. Primum enim tardus quidem sed diligens esse stylus debet ita ut emendata sint quae
        scribes omnia. Nam aliae deinceps maiores uirtutes succedent, perspicuitas et cultus siue splendor quidam quem
        optimorum lectio simul et imitatio suppeditant. De styli autem exercitatione dicere superuacaneum puto, cum sine
        ea nihil effeci rectum nemini dubium esse possit. Quod uero de eius tardatitione dictum est, neque ratione
        caret, neque exemplo. Verborum enim delectus et rerum collocandique ratio temporis spatium desiderant. Itaque
        scripsisse Sallustium Quintilianus autor est et Vergilium Donatus paucos die uersus componere solitum tradit
        quos ceu informes foetus lambendo ursum** more sensim se formare dicebat. Stylum ergo in manu sumpturus, rem
        totam de qua dicturus es animo concipe, sic et sensus et uerba succedent. In sententiis ne quid stultum, ne quid
        ineptum sit aut ridiculum uide. Verborum momenta ita tibi sunt examinanda ut calumniatricem sui curam illam ac
        immodicam diligentiam fugiendam ducas. Aude itaque et incipe, progressus aliquantulum, siste, et ut
        antecedentibus posteriora iungantur, proxime scripta repete. Inuentis adhibe iudicium, iudicatis et probatis
        ordinem ac dispositionem. Sic, fateor, styli calor ille nonnihil refrigescet sed receptis de integro uiribus
        prior impetus recurret ac sese tibi ultro reddet. Si scribenti tibi taedium obrepserit, scripta in aliquod
        tempus repone ad quae redeas integer. Tum rursus explica uela aptatis que uelis ac dispositis rudentibus
        ferentibus uentis nauiga. Quod si mutata aura, ut saepe fit, retrorsum ibis, bono animo ut sis facito. Nam si
        tibi constiteris, nec, quod plerique faciunt, turpiter desperaueris, impleri mox sinus redditis armamentis
        mirabere et optatum portum continges laetus nec secundam aggredi nauigationem uerebere. Accensus olim eius, ut
        sic dixerim, musae, quam deamas, et ipse uehementer adhuc expeto, amore ac desiderio, si quid deesset serium
        quod scriberem, exercendi styli causa historiam fabulosam scribebam, non multum iis uidelicet dissimilem, quae a
        Graecis aliquot scriptoribus dicuntur esse compositae. Valentini enim et Vrsinii, quem Orsonem uulgo uocant, qui
        in sylua Aurelia educati dicebantur, Gallico sermone conscriptam historiam Latinam facere tentabam adhibitis
        tamen ornamentis et figuris quae ad rem per sese humilem ac exiguam decorandam pertinere uiderentur, fictas
        conciones nonnunquam intertexebam, fictas legationes ac tabellarios, consilia euentus affingebam. locos
        describebam et Aureliam quoque ipsam, ad quam expositi illi ferebantur, depingebam, supputabam tempora, ueteres
        historicos, qui nunquam extarent, testes citabam et rem a ueritate remotam otiosis que mulierculis scriptam
        conabar uerisimilem efficere. Qua ex re assecuturum me sperabam narrandi pure ac dilucide suadendique ac
        dissuadendi rationem aliquam; scribendarum praeterea epistolarum facultatem et artem, si qua modo scribendarum
        epistolarum esset ars nec in natura usuque ac exercitatione studiorum pars illa potius tota posita esset.
        Scripsi et comoedias aliquot, quas non succedente stylo et damnaui postea et aboleui. Sed dialogorum mihi tamen
        libertas sicuti facilior uidebatur, ita longe gratior erat. In quibus, etsi decoro ac personis esse seruiendum
        non ignorabam, oeconomia tamen illa, qua ueterum constant comoediae, non postulatur.

      </div>

      <div class="line-container" id="Spudaeus">
        Nunc demum intelligo, pulcherrimo cuique operi suam esse difficultatem appositam.

      </div>

      <div class="line-container" id="Leonicus">
        Carmina (quid enim negem?) scripsi et scribo nonnunquam quoque sed qualia Cherili fuisse dicit Horatius, inculta
        et male nata. Legendi tamen tibi sunt poetae, mi Spudaee, et in eos studiorum recessus interdum excurrendum: hoc
        prisci omnes oratores factitarunt ut attrita asperitate forensi ingenia poeticis blanditiis reficerent. Haec
        sunt studiorum amoenissima diuerticula, haec sunt ingenua laxamenta iucundissimae que remissiones ingeniorum,
        quas captasse M. Tullius dicitur inde que maximum eloquentiae lumen intulisse. Nouerat uir prudentissimus
        forensi contentione pugnaque illa quotidiana ingenii mucronem retundi, poeticis autem, ac prope dixerim, musicis
        his delitiis redacui et excitari. Latet enim, mi Spudaee, latet in optimis quibusque carminibus musarum ceu
        spiritus quidam ab iis ipsis tibi petendus, petenda et illa uerborum sublimitas, petenda quaedam ornandi genera
        ac uelut orationis lumina quae Cicero oratoribus cum poetis scribit esse communia. Quod uero tibi in primis esse
        duco necessarium eximiaeque uirtutis illius, quam expetis, ad quam niteris, condimentum quoddam praecipuum quo
        que sine necesse est quidquid ex tempore funditur, quamlibet alioqui perpolitum ac nitidum, insulsum esse atque
        insipidum, a poetis tibi potissimum est petendum.

      </div>

      <div class="line-container" id="Spudaeus">
        Quid illud tandem?

      </div>

      <div class="line-container" id="Leonicus">
        Mouendorum animorum ratio sine qua infirma et iacentia caetera sunt omnia. De qua, quoniam quid sentirem alibi
        tibi me explicare memini, nihil dicam hoc loco. Ex Aristotelis libris, quos de arte rhetorica scripsit, et ex
        Fabio Quintiliano haec olim commodius intelliges. Interim, quando affectus omneis, uel mites illos, quos
        comoediae, uel hos concitatos, quos tragoediae similes esse uolunt, non modo optime tenent poetae sed eos etiam
        in sua quodam modo potestate habent, euoluendi tibi saepe sunt ediscenda que in illis quam plurima quae ad hanc
        praecipue rationem pertinent. Cuius rei exempla satis multa ex Vergilio adducere huc possem, nisi ea anno
        superiore tibi, quum poetarum principem enarrarem, uelut digito commonstrassem.

      </div>

      <div class="line-container" id="Spudaeus">
        Id ipsum anni huius hyeme, simul atque uidelicet aulica hac molestia defunctis in pristinam que assertis
        libertatem Lutetiae quiescere licebit, in Homero non minus, ut spero, diligenter praestabimus. Multa alia nobis
        (ut sperare posse uideor) unus Homerus suppeditabit.

      </div>

      <div class="line-container" id="Leonicus">
        Ita spero quoque, itaque tibi facturum me polliceor. Sed tunc licebit tibi communem etiam locum aliquem, aut
        quaestionem infinitam, quemadmodum coepisti, tractare, aut graecas paginas aliquot septimo quoque die latinas
        facere. Quod si latina carmina soluere et, quod a Fabio probari uideo, paraphrasi explicare (qua una
        exercitatione uiros excellentissimos usos esse traditum est) institeris, plurimum ad id quo properas promouisse
        te senties. Multiplex labor, inquies. Sed simplex, mihi crede, nec ingratus fuerit, si meditationem unam
        uicissim exceperit alia, quando et uarietate leuatur taedium et uoluptas, qua cuiuscunque rei studium sustineri
        solet, conciliatur.

      </div>

      <div class="line-container" id="Spudaeus">
        Ita profecto credo ac persuasum habeo expertus: unum modo aliquid agere semper difficile esse ac molestum.

      </div>

      <div class="line-container" id="Leonicus">
        Graeca uertere, quod tu pulchrum ac magnificum esse putas, olim licebit tibi, qua de re quid tibi anno superiore
        dixerim, cum Isocratis orationes tibi fratribus que tuis praelegerem, meministi adhuc, opinor, et ipse repetens
        iterum iterumque monebo. Nunc caue audias istos nescio quos, qui tot studiis uariis que commentationibus in
        diuersum tendentibus, non iuuenilia modo sed robusta etiam ingenia onerari atque obrui putant. Nam neque
        supradicta illa in diuersum tendunt, ut illi stulte putant, sed natura ita sunt coniuncta ac copulata ut
        separari neque possint, neque debeant. Lectione requiescit stylus, lectionis uero ipsius taedium uicibus
        leuatur. Quod cum sit a Fabio, non eruditissimo modo praeceptore sed optimo etiam ac prudentissimo ingeniorum
        formatore traditum idipsumque non paulum modo in honestioribus studiis uersatus quotidie experiatur, mirum est
        tamen non deesse qui diuersum tueantur. Quales autem sint illi quantum que effecerint in studiis ex eorum uel
        infantia uel stulta loquacitate, protinus intelligere cuique licet.

      </div>

      <div class="line-container" id="Spudaeus">
        Licet.

      </div>

      <div class="line-container" id="Leonicus">
        Sed Fabii ipsius uerba, quae me nescio quomodo suffugerant, hic tibi, quoniam elegantissima mihi esse uidentur,
        referam. Ea sunt libro primo: quamlibet multa, inquit, egerimus, quodam tamen modo recentes sumus ad id quod
        incipimus. Quare, mi Spudaee, tantum abest ut ipse, cui et ingenium tuum notum est ac saepe tractatum, multa
        praecipiendo offendere te uerear aut onerare ut, quoniam libenter te et cupide audire uideo, addere alia uelim,
        non utilia modo instituto tuo, ut quae supra iam dicta sunt, sed etiam necessaria, necubi negligens tibi
        inconditus ue sermo excidat. Falluntur enim multi qui scriptis tantum curam adhibent ac diligentiam, securi quo
        quid modo uel in amicorum conuiuio, uel in quotidianis colloquiis ac congressibus loquantur. Quo uitio ne
        Hermolaum quidem ipsum, uirum alioqui doctissimum et adnotandis et scribendis multis diligentissimum, caruisse,
        qui illum audierunt, dicunt ut non modo, cum eruditissimus esset ac disertissimus, indocti ac barbari speciem
        praeberet sed ad stylum reuersus anxie cum uerbis ipsis ac rebus luctaretur. Atqui, ut intelligas quantum ad id
        quod moliris et cogitas collatura sit domestici sermonis diligentia, accipe quid ipse olim adolescentulus
        uiderim Aureliae, cum ibi iuri Caesareo cum Ioanne Pyrrho operam primum darem. Germanus erat illic
        iurisprudentiae et ipse candidatus disputationibus congressibus que quotidianis ita assuetus ut nihil prope
        aliud ageret. Quam quidem ad rem ita se ille comparauerat ut eorum quae magno studio scripserat colorem ac
        speciem referrent quae effundebat ex tempore. Porro quae ille scribebat eiusmodi erant quibus neque cultus neque
        iudicium deesse uideri posset. Hac ille latini sermonis facilitate consequebatur ut non mihi modo, qui rem
        tantam nec intelligerem, nec sperarem, sed permultis etiam aliis neque stultis, neque indoctis mirabilis
        uideretur.

      </div>

      <div class="line-container" id="Spudaeus">
        Non iniuria.

      </div>

      <div class="line-container" id="Leonicus">
        Quid autem is postea effecerit (a iuris enim Caesarii professoribus, qui tum Aureliae florebant rude donatus in
        patriam rediit nec mihi unquam postea uisus est aut auditus) nescio. Quod si facultati illi quam tum iam sibi
        pepererat et ostentabat rerum cognitionem ac scientiam, sine qua uerborum strepitus omnis est inanis ac
        ridiculus, addendam curauit, dubium non est quin ad eam ἕξιν, quam tu omnibus admirandam, tibi optandam ac
        necessariam etiam esse putas, tandem peruenerit. Eo profecto neminem unquam libentius audiui. Nam quantum mihi
        per aetatem iudicare tum licebat, dignum omnino illum censebam quem non ipse modo qui eiusmodi exemplis egerem
        ac stimulis sed eruditi etiam omnes audirent ac mirarentur. Fac ergo, mi Spudaee, ut cum sociis, cum amicis, cum
        aequalibus coenans, inambulans, equitans pure omnia, latine quoad eius fieri poterit, loquaris. Idipsum ita
        cunctanter primum ac tarde faciendum tibi est ut neque cura illa desit aut diligentia qua quotidianus sermo
        fingi ac formari debet, mox accedet optata ac tuta celeritas.

      </div>

      <div class="line-container" id="Spudaeus">
        Quam tu celeritatem tutam uocas?

      </div>

      <div class="line-container" id="Leonicus">
        Innoffensum orationis cursum aut sermonis.

      </div>

      <div class="line-container" id="Spudaeus">
        Quod uero etiam dixisti sine rerum cognitione ac scientia uerborum strepitum esse inanem, unde petendam illam
        putas et ad hanc dicendi facultatem accersendam? A poetis ne, an ab oratoribus rerum ue gestarum scriptoribus?

      </div>

      <div class="line-container" id="Leonicus">
        Erunt hi quidem tibi ad id adiumento maximo et iam, quod citra assentationem dicere me posse puto, fuerunt.
        Graues in primis poetae sicuti Homerus et Vergilius quos nonnulli contendunt ‘Quidquid sit pulchrum, quid turpe,
        quid utile, quid non planius meliusque ’ reliqua nosti. Quod enim de Homero Flaccus, de nostro quoque Vergilio
        recte dici posse arbitror, qui Homero ipsi adeo in hac parte non caedit ut in Aenea suo fortis ac sapientis uiri
        imaginem aliquantum melius quam in Vlysse ille suo expressisse quibusdam uideatur. Verumenimuero, mi Spudaee,
        tibi unum hoc persuadeas necesse est: uitam nostram totam nihil aliud esse debere quam uigiliam quandam, ut
        Plinius ait, perpetuam. Pluribus uigiliis multoque maiori studio ac sudore aliunde illa tibi est ad haec studia
        aduocanda. Vt enim in poetis fortasse rerum scientia ita sit adumbrata ac immersa ut eius species quaedam ex
        illis existat interdum aut in eis extet etiam ac emineat, philosophorum tamen ac praecipue ueterum tota haec
        laus est. Philosophiae enim, qua nihil a diis immortalibus utilius, pulchrius, ac magnificum magis hominibus
        dari potuit, ingenuae artes omnes seruiunt et ad illam ut ad oceanum fontes ac flumina ferri ac reflecti
        disciplinas omnes necesse est. Verborum scientiam tradunt qui grammatici, qui rhetores, qui dialectici uocantur;
        rerum cognitionem, quae et uberior est et multo profecto splendidior, philosophi. Recte enim ille in Poetica:
        <div class="line-poetry">
          Rem tibi Socraticae poterunt ostendere chartae.
        </div>

      </div>

      <div class="line-container" id="Spudaeus">
        Audio. Sed ars ea, quam profitentur ii qui dialectici uocantur, philosophia ne est, an philosophiae pars aliqua?

      </div>

      <div class="line-container" id="Leonicus">
        Est…

      </div>

      <div class="line-container" id="Spudaeus">
        Philosophiae pars, ut ex te proxime audire memini, cum me ad Aristotelis lectionem hortabare.

      </div>

      <div class="line-container" id="Leonicus">
        Nae. Cum enim tres habeat partes philosophia quas uirtutes etiam generalissimas ab eruditis quibusdam Graecis
        uocari non est dubium, eas quidem Graeci suis magisque propriis nominibus uocant quam Latini qui partem unam
        moralem, naturalem alteram, tertiam rationalem quo, uidelicet modo possunt, appellant. Porro rationalem hanc,
        dialecticam etiam, id est, disputatricem seu, ut quidam, sermocinatricem dici posse, grauis autor est
        Plutarchus, etiam si nostri temporis pseudodialecticos quosdam discriminis nonnihil inter eas facere non
        nesciam.

      </div>

      <div class="line-container" id="Spudaeus">
        Graecae linguae inscitia.

      </div>

      <div class="line-container" id="Leonicus">
        Recte putas. Sed uide, obsecro, quam late pateant singulae partes illae, quamquam multa earum unaquaeque nobis,
        si uolumus, nec incommoda nobis tanta inuidemus, dare ac suppeditare possit ut plane persuasum habeas precario
        ab illis petenda esse quibus oratio locupletetur, immo uero, sine quibus nulla est oratio. Rationalis, quam
        tertiam Aristoteles Theophrastusque faciunt quae que in disserendi ratione uersatur uocum proprietatem explicare
        docet, docet ambigua aperire, perplexa dissoluere, colligere, falsa a ueris internoscere. Moralis uitae ac motus
        rationem constituit, totaque in ea re est occupata quae non nisi multis magnisque uoluminibus explicari ac tradi
        potest. Naturalis, de mundo, de que iis quae in mundo sunt, quae sunt infinita, quaerit ac disputat. Ex iis
        recte, ordineque animaduersis dicendi segetem ac syluam potius uberrimam que materiam ampla que ac perpetua
        orationis argumenta pene innumera decerpi, nemo homo est qui non intelligat. Perdiscenda ac pertractanda haec
        tibi erunt quibus dicendi uis alitur et crescit et in eloquentiam ceu corpus adducenda. Nunc quando de
        philosophiae utilitate satis dictum est, redeundum ad reliqua quae mihi in mentem ueniunt, sunt autem ea sane
        pauca.

      </div>

      <div class="line-container" id="Spudaeus">
        Expecto. Sed unum mirari me ac saepe miratum esse primum ut fatear oportet. Cur, cum tot sint nationes ac
        linguae, duae tamen tantum (sanctiorem linguam, qua Hebraeus legum lator dei colloquio dignus habitus scriptam
        dei digito legem tullisse creditur, excipio) non ab iis modo qui eas pueri a nutricibus etiam suis ac materculis
        acceperunt sed ab hospitibus etiam ac peregrinis tanta cura acceptae sunt et hoc tempore etiam discantur graeca
        latina que? An quod adepto multarum gentium imperio sibi subditos populos graece latine que plurimum et scribere
        et loqui uoluerunt linguamque illic suam, sicuti et leges, quibus parerent Graeci Latinique imperarunt?

      </div>

      <div class="line-container" id="Leonicus">
        Valuerit ne olim ea ratio haud satis scio. Nunc certe, etsi nec Graecis paremus nec Senatui Populo que Romano
        aut Caesaribus, latinam tamen linguam studiose amplectimur omnes eos que laudamus qui latine et loquuntur et
        scribunt. Graecam uero longo tempore intermissam atque ignotam docti omnes antiquarumque literarum, id est,
        uerae germanae que eruditionis cupidi tanto hodie labore ac studio in Gallia hac nostra et didicerunt et discunt
        ut professores iam eius linguae claros ac eruditos pueros etiam graece scribentes loquentes que habeamus sane
        quam multos. Duplicem eius rei rationem mihi perspexisse uideor. Nam cum linguae aliae omnes uagae sint,
        incompositae nullis que artium praeceptis illigatae, latina graecaque iis praeceptionibus, obseruationibus que
        comprehensae sunt quae et certissimae sunt et certo ordine digestae ac distributae. Gallicam nonnulli ac
        britanicam in artem nominumque ac uerborum flexus quosdam exitusque redigere tentarunt sed quam feliciter
        uiderint alii. Sunt praeterea inopes linguae omnes externae uocum que perpaucarum. Graeca multis et optimis
        uerbis ac figuris abundat. Latina, etsi ubertate et copia graecae cedere existimatur, est tamen et locuples
        satis amplaque et proprietatem quandam suam habet ceu uernaculam idiotismos que perelegantes nec graecis, ut ego
        quidem arbitror, inferiores. Huc accedit quod et disciplinae omnes non liberales modo sed sellulariae etiam et
        quae mechanicae seu machinales dicuntur philosophiaque adeo ipsa artium mater his linguis ducibus (mysticam enim
        illam eiusque gentis propriam ex qua Christus Optimus Maximus nasci uoluit semper excipio) et tradita est et
        exculta etiam ac celebrata. Externis si quid est proditum quod legi debeat nec cognitu sit indignum nec eam
        tamen dignitatem habet ac nitorem quem graeca ac latina, nec nisi a paucis legitur; amatur ac defenditur a
        paucissimis.

      </div>

      <div class="line-container" id="Spudaeus">
        Audire reliqua gestio: itaque iam ad illa.

      </div>

      <div class="line-container" id="Leonicus">
        Reliqua paucis finiam: nam, etsi tota haec disputatio nec iniucunda mihi esse potest, quando ea tibi est non
        mediocriter, ut spero et opto, profutura, quoniam tamen alio uocamur, mihi, ut uere dicam, incipit esse
        submolesta. Cogitatione, quam inter scribendi laborem extemporalem que fortunam medium quiddam Fabius esse
        scribit, quam plurima ut utare facito. Est enim ut frequentissimi, ita maximi usus. Haec ne ipsis quidem noctis
        tenebris te deseret, nec modo sermonem tibi totum aliquem aut epistolam sed orationem etiam complectetur ac
        praetexet. Haec te in quantauis solitudine librorumque penuria in studiis cognitionis ac literarum officio
        continebit. Haec te in otio, in solitudine acuet et excitabit praestabit que ut, quod Scipionem Aphricanum
        dicere solitum ferunt, nunquam minus solus futurus sis quam cum solus fueris.

      </div>

      <div class="line-container" id="Spudaeus">
        Maximum otii solitudinis que leuamen, Leonice, mentis agitatio quam tu cogitationem rectissime uocas, cogitandi
        uim recte etiam dici posse opinor.

      </div>

      <div class="line-container" id="Leonicus">
        Maximum, mi Spudaee, praesertim si quis multa lectione ac cura sibi iam phrasin formauerit. Nam, ubi ad
        cogitationem secesseris, aut ubi te illa caeperit, libros que ac stylum tibi e manibus excusserit , forma illa
        sese cogitationi sociam addet. Quod si memoriae quoque fides et ea ingenii uis, quibus praestare te tuis
        aequalibus omnibus affirmare posse uideor, ad phrasin ac cogitationem accesserint, nihil non efficies eorum quae
        tibi sunt animo ac expectatione praesumpta.

      </div>

      <div class="line-container" id="Spudaeus">
        Interpellare te, Leonice, tantum abest ut uelim, ut uerear ne cuiusquam nobis interuentus impedimento sit. Et si
        enim sine pertinacia refellere soles et refelli etiam te uel ab indoctis aequo animo pateris, orationis tamen
        istius cursum, etiam si quid sit quod assentiri omnino tibi non debeam, impediri prorsus nolim.

      </div>

      <div class="line-container" id="Leonicus">
        Praetermittere nullo modo possum quod tibi, cum audieris, et gratum et memoriae fideliter inhaesurum existimo,
        Ianus Pyrrhus, quo olim amico singulari ac studiorum socio usus sum, eleganti uir ingenio dignus que cui longior
        uita contingeret, cum huius generis laudem aliquam speraret ac uehementer etiam expeteret, multa dicere ex
        tempore solebat conuocatis amicis, iis praesertim de quorum iudicio ac opinione plurimum esset sollicitus. Quod
        ubi fecisset, quanquam uerecunde, saepe tamen ac pene etiam quotidie fecisset, id assecutus est ut inter suos
        facile princeps et esset et haberetur. Magna erat hominis cum rebus in omnibus, tum in dicendo uis et acrimonia.
        Sed eam frenabat pudor quidam liberalis oris que modestia, uocis sonus elegans ac perurbanus, emendata ac
        expedita lingua, quae durum nihil, nihil rusticum ac peregrinum sonaret. Ipse, cum ad illum saepe ac
        familiariter adirem, non raro solum offendi ex tempore dicentem, meditantem longum que sermonem ac narrationem,
        quam audiente me postea recitaret, tacite connectentem. Id ipsum ut facerem, amice me interdum magnopere que
        rogabat affirmabat que nihil non euasurum quod in eo genere tentarem. Eius precibus ac consilio si ita, uti
        coeperam, perpetuo fuissem obsecutus, Leonicum nunc tuum, si non talem, qualem ille fore sperabat, at certe non
        contemnendum studiorum tuorum adiutorem ac socium haberes.

      </div>

      <div class="line-container" id="Spudaeus">
        Sic plerique omnes sumus qui ob consilii imbecillitatem saepe grauiter offendimus et ob rerum imperitiam, quae
        ineuntis aetatis est propria, in summa opinionum peruersitate uersamur.

      </div>

      <div class="line-container" id="Leonicus">
        Sed, quoniam uereor ne subitus quispiam nuntius ex hoc Pontesergiano secessu nos nec opinantes in regiam
        abducat, unum adiiciam modo a nostris raro aut animaduersum, aut obseruatum, ea tamen lege ut, si Claromontani
        iussu ad coenam, quae ei ac reliquis conuiuis iamdudum esse dicitur apposita, uocati fuerimus, e uestigio liceat
        ac cito in coenationem descendere.

      </div>

      <div class="line-container" id="Spudaeus">
        Coenulae unius facilis est iactura.

      </div>

      <div class="line-container" id="Leonicus">
        Tibi facilis, mihi non aeque fortasse. Duplicem mihi uideri barbariem ex me saepe audisti: mentis alteram,
        alteram linguae. Mentis barbariem ineptam ac molestam loquacitatem esse puto; quo uitio, quo quaeque magis est
        barbara natio, eo magis laborare corrupta que esse dicitur. Linguae barbaries oris et linguae uitia sunt latini
        sermonis candorem ac sonum polluentia. Ea adeo late patet ut ne ipsos quidem, qui in Latio nati sunt latinis que
        et literis et disciplinis exculti, ab ea omnino possis uindicare. Vtrunque si fugere uis (uelle autem profecto
        debent studiosi ac sani omnes), ab indoctorum ac barbarorum colloquio ac consuetudine, quam longissime fieri abs
        te poterit, absiste. Vbique tibi occurrent stulti sophistae indoctique ac loquaces legulei: eorum regnum fastum
        que, etsi iam longo tempore pertulimus, uitandi tamen magis sunt nobis adhuc quam iritandi. Vetustum illum suum
        praestigiosum que splendorem sensim aboleri atque exolescere aut nondum profecto uident, aut, depulsa nebula
        nescio qua suis artibus ac dolis obducta, in theatrum mox suum sese claram que in lucem redituros sperant.

      </div>

      <div class="line-container" id="Spudaeus">
        Intolerabiliores ne sint hi an illi, difficile est iudicare. Sophistis ac pseudotheologis (sic crassos istos
        uocant non illos autem ueteres aut uerae theologiae studiosos) putabam nihil esse stultius. At in leguleos
        (iurisconsultos enim non uoco, rubricarios istos Accursianos) nuper incidimus quibusuis sophistis arrogantiores.

      </div>

      <div class="line-container" id="Leonicus">
        Eorum tibi uitanda consuetudo eorum que qui elegantiores disciplinas omnes aut rident, aut oderunt. Fieri enim
        non potest ut, qui assidue cum barbaris uersatus fuerit, non inde contrahat et sermonis barbariem aliquam et
        opinionum prauitatem: ‘ dedit hanc (uidelicet) contagio labem et dabit in plures. ’ Illud ne admonendum quidem,
        ad perferendos studiorum labores necessariam esse frugalitatem ex qua bona ualetudo est. Hanc non eruditorum ac
        bonorum conuiuia sed nepotum ac helluonum crebrae intempestiuae que compotationes uitiant. Nec mirum senes
        (quanquam ne multi quidem senes) tam exhausto effoeto que corpore hodie uideri, cum libidinosa ac intemperans
        adolescentia corporis neruos omneis ac uires frangat. Curanda itaque tibi corporis ualetudo, quae tenui ac
        modico cibo modicis que exercitationibus seruatur. Illud quod dicam nescio an primum ac praecipuum: ludis,
        otiosis sermonibus, alea, pila, uenandi aucupandique uoluptate, spectaculis, corporis immodica cura reique
        familiaris nimium solicita diligentia plurimum auferri studiis nostris, plurimum eripi, plurimum subduci. Verum
        que illud est eiusdem satyrici:
        <div class="line-poetry">
          Dum bibimus, dum serta ungenta, puellas
          Poscimus, obrepit non intellecta senectus
        </div>
        et alterius item:
        <div class="line-poetry">
          Tum crassos transiisse dies lucemque palustrem
          Et sibi iam seri uitam ingemuere relictam.
        </div>
        Sed iisdem de rebus aliquando pluribus agere licebit; nunc, quoniam colligendae sarcinae nos que instrati
        iamdudum equi ante fores expectant et ad tertium quartum ue lapidem nobis a coena equitandum est, surgamus.

      </div>

      <div class="line-container" id="Spudaeus">
        Surgo et te sequor.

      </div>

      <div class="line-container" id="Leonicus">
        Narbonensem hanc Galliam tibi e uulgatis tabellis non ignotam esse gaudeo.

      </div>

      <div class="line-container" id="Spudaeus">
        Continebo me adhuc intra eam, quae montium et fluminum, oppidorum, urbium ac regionum nomenclaturam non
        egreditur, terrae descriptionem. Nam subtiliora illa quae traduntur ab iis qui mathematici uocantur nondum
        attingo.
      </div>

      <div class="line-container" id="Leonicus">
        Verum dicis. Sed quae e Procli libello, quo uniuersi ratio quaedam describitur, hoc anno autore me didicisti, ne
        tibi etiam excidant facito.
      </div>

      <div class="line-container" id="Spudaeus">
        Teneo.
      </div>

      <div class="line-container" id="Leonicus">
        Quae de mundo, de mundi axe deque axis extremis, quae Graecis Latinis que a uertendo appellationem sortita sunt,
        de que sphaerae, quae dicitur, circulis, qui aequidistantes, qui que obliqui, quique per mundi uertices ducti
        ratione atque intelligentia magis quam sensu ullo corporis comprehenduntur, quae de illorum et occultatione et
        emersu, magnitudine, ordine, potestate, interuallo ex Procli lectione didicisti. Quae de illis quoque qui manci
        quodammodo ac mutili intelliguntur. Quae de Signifero, finitore et iis qui meridiani dicuntur, de que illo cui a
        candore lactei cognomentum est additum, qui coelestium circulorum unus conspicuus nec certa latitudine definitus
        sed aliqua sui parte latiore, angustiore aliqua. Quae de terrae fasciis quinque non a Proclo modo sed a Vergilio
        etiam accepisti, tenenda tibi sunt omnia et inter equitandum etiam repetenda. Nam perlonga erit, ut uideo,
        equitatio haec nostra, siue tota haec Gallia Narbonensis obeunda nobis est, siue nostra illa, quod magis et opto
        et spero, repetenda. Veterum quidem auctoritate facile adducor Narbonensem hanc, cuius partem nos satis magnam
        iam emensi sumus, multo omnium pulcherrimam esse ut credam. Sed me uitae huius, aut fabulae potius motoriae ac
        turbulentae, iam nimium taedet: taedet Thrasonum calamistratorum ac nitidorum, taedet parasitorum, morionum ac
        scurrarum, trossulos que istos ac pogonias diutius ferre nequeo.
      </div>

      <div class="line-container" id="Spudaeus">
        Nil mirum. Sed laborem tamen hunc spero tibi ad corporis ualetudinem non parum profuturum. Segnitiem enim ab
        istis tibi toties obiectam excutient longa itinera mentis que tristitiam ac grauitatem discutient et ad
        cogitanda, inuenienda, iudicanda multa spatium dabunt.
      </div>

      <div class="line-container" id="Leonicus">
        Si magna laboris fuga segnities uocanda est, agnosco crimen sed mihi cum illis (ut arbitror) commune. Magnum
        laborem sani omnes fugiunt, praesertim inutilis si sit. Sin legere aliquid quotidie, scribere, discere, magnum
        laborem esse putant ac non uoluptatem potius quandam eximiam et singularem, uehementer errant. Est enim dulcis
        illa ac incorrupta uoluptas ingeniorum altrix mentium que ac animorum alimentum quoddam suauissimum. Multae
        uariae que lectionis taedium plerique fugiunt, a scribendi labore, a nocturnis lucubrationibus, antelucanis
        uigiliis, hybernis praesertim abhorrent quamplurimi, sed ii modo quibus adhuc non satis est persuasum uirtutem
        sibi ipsi pulcherrimam mercedem esse. Sed ne ea quidem, quam non nisi sudore parari posse recte scripsit
        Hesiodus, a quoquam exegit unquam ut immodicis, insanis ac praeposteris aerumnis ac laboribus se ipse
        conficeret. Quare, seu serio illud mihi, seu, quod magis puto, ioco obiicitur ab illis, haud equidem in magno
        ponam discrimine te que hortabor modo ut, quae recte tibi sunt instituta studia, magno inuicto que animo urgeas
        ac persequaris, tibique persuadeas nihil eorum quae expetis non euasurum, si tibi constiteris neque ab honestis
        te ac antiquis artibus ad ineruditas nugas abduci siueris uoluptates que, homine libero indignas, non secus ac
        pestilentissimum coelum aut luem quampiam immanissimam cuncta longe late que uastantem effugeris, expueris,
        oderis. Colloquium hoc plus satis magnum ac uerbosum iis uersibus claudam qui Vergilio a multis tribuuntur, sunt
        enim elegantes ac perpoliti dignique qui adolescentulis omnibus inculcentur et musaeis adpingantur omnibus:
        <div class="line-poetry">
          Quisquis desidiam luxumque sequetur inertem,
          Dum fugit oppositos incauta mente labores,
          Turpis inopsque simul miserabile transiget aeuum.
        </div>
      </div>

      <div class="postscriptum">
        FINIS

        Béraud, Nicolas. 1473-1550. Beraldus, Nicolaus. 1473-1550. Nicolai Beraldi Aurelii dialogus quo rationes quaedam
        explicantur quibus dicendi ex tempore facultas parari potest deque ipsa dicendi ex tempore facultate: ad
        reuerendissimum Cardinalem Oddonem Castellionensem, tituli Diuorum Sergii, Bacchi, Apuleii, uirum utriusque
        linguae peritissimum. Apud Sed. Gryphium. Lugduni. Sebastianus Gryphius. 1534.
      </div>

</body>
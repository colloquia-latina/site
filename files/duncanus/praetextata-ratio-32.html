---
title: Praetextata Latine Loquendi Ratio - Colloquium Trīcēsimum Secundum
subtitle: Dē Lūdō Pilāriō I
type: Colloquium
author: Duncanus
topic: Ball Game, Competition, Recreation
difficulty: Intermediate
sequence: "032"
character_count: 4
permalink: /duncanus/praetextata-ratio-colloquium-tricesimum-secundum/
---

<!DOCTYPE html>

<head>
    <title>{{page.title}}</title>
    <meta name="viewport" content="width=device-width, initial-scale=1.0" />
    <link rel="icon" type="image/x-icon" href="/images/favicon.ico" />
    <link rel="stylesheet" href="/style-reading.css" />
    <link rel="stylesheet" href="/style-common.css" />
    <link rel="stylesheet" href="/w3.css" />
</head>

<body>
    <div class="w3-top">
        <div class="w3-bar w3-black">
            <a href="/" class="w3-bar-item w3-button w3-mobile"><b>Colloquia Latina</b></a>

            href="{{ site.baseurl }}/{{ page.author | downcase | replace: ' ', '-' }}/"
            class="w3-bar-item w3-button w3-mobile"
            >{{ page.author }}</a>
            <div class="w3-bar-item w3-mobile w3-center"><i>{{ page.title }}</i></div>
        </div>
    </div>
    <div style="height: 3em"></div>

    <div class="main-content">
        <h1>{{page.title}}</h1>
        <h3>{{page.subtitle}}</h3>

        <div class="characters">
            Persōnae:<br>
            Nicolaus Iācobī Amstelredāmus, Andrēās Aulī Guīcānus, Petrus Houius Mechlīniānus, Sibrandus Stammius
            Amstelredāmus
        </div>

        <div class="line-container" id="Nicolaus.1">
            <div class="line-character">
                Nicolaus
            </div>
            Nōn semel mē prōvocātum istī ad certāmen pilārium, idque minimō, ut mihi vīdisse vīsus sum. Men' ita pusillī
            crēdis animī, ut tēcum in arēnam istam dēscendere nōn ausim? Licet tū quidem istam quotīdiānō ūsū plēnius mē
            calleās, nihil tamen dētrectō, nihil tergiversor, nihil subterfugiō. Tū crēdis canthērium in fossā, quod
            dīcitur: at ego fortūnā suffrāgante, mē comparābō ut equum, quod aiunt, in plāniciem ēvocāsse videāris.
            Efficiam, posthāc nē quemquam vōce lacessās.
        </div>

        <div class="line-container" id="Andreas.2">
            <div class="line-character">
                Andrēās
            </div>
            Effice quod volēs, nec mihi deerunt manūs. Sī tibi machaera est, et nōbīs urbīna est domī. Age age sī qua
            tibi fīdūcia animī, hūc adēs, experiāmur uter plūs polleat arte hāc. Ego sum animī fīdentissimus, tū modo
            vidē nē labāris animō, tū fac animō cōnstēs.
        </div>

        <div class="line-container" id="Nicolaus.3">
            <div class="line-character">
                Nicolaus
            </div>
            Ā mē ōciōsus estō. Obiciam tibi hydram, quam vix Herculēīs labōribus cōnficiās. Dabō tibi negōtium nōn levī
            brāchiō obeundum.
        </div>

        <div class="line-container" id="Andreas.4">
            <div class="line-character">
                Andrēās
            </div>
            Prīncipiō hoc tēcum pācīscor, ut neque chirothecās indūtus, neque rēticulō prōdeās armātus, neque pilam in
            tēctum mittās, neque in āream hoc certandī genere trītam dēscendās.
        </div>

        <div class="line-container" id="Nicolaus.5">
            <div class="line-character">
                Nicolaus
            </div>
            Hominem animī praestantem, et mīrum scīlicet artificem. Ō praestantiam animī, et mīrum lūdendī artificium.
            Tū mē prōvocēs, et ipse pangās lēgem, quā mē stāre ad tuum praescrīptum postulēs? ut nōrīs, ō bone,
            prōvocātī nōn prōvocantis est certandī lēgēs praefīgere. Quid vērō ista pāctiō sibi vult, nisi quod animum
            degenerem parumque fīdentem arguit? Ha ha hē, Mediusfidius rīsū temperāre nōn possum.
        </div>

        <div class="line-container" id="Andreas.6">
            <div class="line-character">
                Andrēās
            </div>
            Nōn est quod rīdeās. Sī qua tibi virtūs animusque in pectore praesēns, hūc adēs, et congrēdere mēcum. Dīcēs
            tibi rem esse, nōn cum Andabatīs, quōs fāma est in tenebrīs, aut oculīs clausīs pūgnāre solitōs. Oculātius
            et circunspectius rem agam. Sī tū Hectorem, ego praestābō Achillem. Sī tū Geryōnem, ego reddam Herculem.
            Vidēberis mē vidēns plānē Mārtem vidēre. Porrō quod causāris tuum esse, cum prōvocātus veniās, lūdendī
            praescrībere lēgēs, Age dum, praescrībe, quās velīs cunque equidem nihil dēfugiō, nihil recūsō.
        </div>

        <div class="line-container" id="Nicolaus.7">
            <div class="line-character">
                Nicolaus
            </div>
            Condiciōnibus tuīs, quās praescrīpsistī, quandō ita māvīs, stābō. Caeterum dēsine, ō bone, encōmium ante
            victōriam canere, nē post Admētī vel Harmodiī vel Thēlamōnis cantitēs cantilēnam. Experiēris quod Lȳdum in
            campum prōvocāris. Certē ut mē vincās, nisi fortūnā plānē mihi adversante, praedūrus tibi exhauriendus erit
            labor, et saxum plūs quam Sīsyphāeum volūvendum. Sed citrā ambāgēs, dīc ubi nam vīs lūdāmus?
        </div>

        <div class="line-container" id="Andreas.8">
            <div class="line-character">
                Andrēās
            </div>
            In prātō, in pāscuā post nostrum pōmārium, ubī humī coniectam et inde resultantem, ultrō citrōque mittāmus
            pilam.
        </div>

        <div class="line-container" id="Nicolaus.9">
            <div class="line-character">
                Nicolaus
            </div>
            Quī resultet pila ab humō grāmineā ulīginōsāque, nec ullīs vel ruderibus conplānāta, vel strāta lapidibus,
            vel pedibus ambulantium trīta.
        </div>

        <div class="line-container" id="Andreas.10">
            <div class="line-character">
                Andrēās
            </div>
            Quid angeris animī? Eādem tēcum stābō condiciōne. Quod tibi inauspicātum et īnfaustum erit, id nōn erit mihi
            faustum et auspicātum. Quid est quod quiritēris, sī similī tēcum fortūnā ūtar?
        </div>

        <div class="line-container" id="Nicolaus.11">
            <div class="line-character">
                Nicolaus
            </div>
            Facilius laterem lavēs, aut littus ārēs, quam istīc lūdās, ubī nōn sit locus resultandae pilae. Quid iuvābit
            inānem operam sūmere?
        </div>

        <div class="line-container" id="Andreas.12">
            <div class="line-character">
                Andrēās
            </div>
            Ēia nē tē mācerēs, nē torqueās tē. Corripiēmus lapidem aliquem lātum et palnum. Vel potius asserem illum,
            quem oculīs signāvī superficiē lātā et aequābilī iacentem retrō post līgnīle nostrum, ūsibus nostrīs
            aptābimus.
        </div>

        <div class="line-container" id="Nicolaus.13">
            <div class="line-character">
                Nicolaus
            </div>
            Rēctē monēs. Sed quid locī intimum, quid extimum, et quid ab āreā penitus aliēnum exīstimābimus? Plāniciēs
            campī est nimis aequa, nūllīs aut pālīs, aut aedificiīs, aut aliīs līmitibus dīstincta, quibus metemur quid
            intus aut forīs sit futūrum.
        </div>

        <div class="line-container" id="Andreas.14">
            <div class="line-character">
                Andrēās
            </div>
            Nēscīs inepte, nēscīs, quid faciāmus? Dīstermināvimus loca, et mētābimur līmitēs nostrīs vel cingulīs, vel
            fasciīs crūrīlibus.
        </div>

        <div class="line-container" id="Nicolaus.15">
            <div class="line-character">
                Nicolaus
            </div>
            Pulchrē. Sed quis observābit nōbīs dēsignābitque terminōs, quōtenus pila volārit, aut ubi sopīta resēderit,
            quī sit idem et aequus utrīque, quīque prō mē nōn magis stet, quam prō tē?
        </div>

        <div class="line-container" id="Andreas.16">
            <div class="line-character">
                Andrēās
            </div>
            Ascīscēmus et advocābimus in eam rem parvulōrum quempiam, quī necdum hanc lūdendī teneat artem, quīque
            nesciat uter nostrum vel victōriā potiātur, vel victus succumbat. Is ex aequō et bonō, quod in rem utrīque
            sit, mētās commodē notārit.
        </div>

        <div class="line-container" id="Nicolaus.17">
            <div class="line-character">
                Nicolaus
            </div>
            Placet, faciāmus ita. Eāmus igitur comparātum nōbīs pilam mollem et habilem, facilemque ēmissū et remissū.
        </div>

        <div class="line-container" id="Andreas.18">
            <div class="line-character">
                Andrēās
            </div>
            Eāmus. At quid utrōque ābitō opus? tū sōlus et incomitātus ītō. Ego tē praestolābor hīc tantisper. Fac eās
            redeāsque curriculō.
        </div>

        <div class="line-container" id="Nicolaus.19">
            <div class="line-character">
                Nicolaus
            </div>
            Dābitur opera. Volāsse nōn īsse aut cucurrisse putābis.
        </div>

        <div class="line-container" id="Andreas.20">
            <div class="line-character">
                Andrēās
            </div>
            Pendēs adhūc istīc? Iam paene reditum oportuerat.
        </div>

        <div class="line-container" id="Nicolaus.21">
            <div class="line-character">
                Nicolaus
            </div>
            Redeō comparātā pilā.
        </div>

        <div class="line-container" id="Andreas.22">
            <div class="line-character">
                Andrēās
            </div>
            Ain' tū? huī tam citō? vix Pēgasus tam citō volet, aut Mercurius tālāria indūtus. Nisi pila quam manū
            gestās, esset argūmentō, vix crēderem tē fuisse in tabernā pilāriā.
        </div>

        <div class="line-container" id="Nicolaus.23">
            <div class="line-character">
                Nicolaus
            </div>
            Ecce nōbīs pila vel nive candidior et plūmā mollior, follem esse crēdās, nōn pāgānicam aut trīgōnālem pilam.
            Hāc lūdere, mīrum nī fuerit iūcundissimum. Quem hāc lūdere nōn iuvet?
        </div>

        <div class="line-container" id="Andreas.24">
            <div class="line-character">
                Andrēās
            </div>
            Modo sat gravis sit, quae spatium satis longum trānsmittat.
        </div>

        <div class="line-container" id="Nicolaus.25">
            <div class="line-character">
                Nicolaus
            </div>
            Ōciōsus estō. Sī quid vitiī sit, ego praestābō. Sī incommodam, inhabilem, et ineptam inūtilemque comparātam
            sēnsēris, id damnī sarciam ego, meīsque expēnsīs et hanc solūtam, et aliam meliōrem emptam cūrābō. Quid vīs
            aliud?
        </div>

        <div class="line-container" id="Andreas.26">
            <div class="line-character">
                Andrēās
            </div>
            Probē loqueris, quod aequum bonumque sit dīcis. Heus contingam et pēnsem, quam meīs manibus quadret. Certē
            comodissima est. Dignus es, quī nōbīs omnibus sīs ab emendīs pilīs.
        </div>

        <div class="line-container" id="Nicolaus.27">
            <div class="line-character">
                Nicolaus
            </div>
            Men' ita vaecordem et insulsum putābās, ut quicquid illī vellent extrūsum, id mihi paterer obtrudī? ut
            nūndinārer, ut mercārer, quicquid illī obtrūderent, aptum sīve ineptum? Nōn ita dēsipimus. Novimus quid
            distent aera lupīnīs.
        </div>

        <div class="line-container" id="Andreas.28">
            <div class="line-character">
                Andrēās
            </div>
            Sed veniāmus tandem ad certāmen.
        </div>

        <div class="line-container" id="Nicolaus.29">
            <div class="line-character">
                Nicolaus
            </div>
            Hem nihil moror, veniāmus.
        </div>

        <div class="line-container" id="Nicolaus.30">
            <div class="line-character">
                Nicolaus
            </div>
            Dum ego tunicam et thōrācem meum exuam, tū nōbīs intereā locī accersītum ābitō, quī nostrōs notet terminōs,
            ut istō pactō meam emendae pilae compēnsēs operam.
        </div>

        <div class="line-container" id="Andreas.31">
            <div class="line-character">
                Andrēās
            </div>
            Faciam equidem ac lubēns. Tū interim loca dēsīnitō, uter intrā līneam, uter sit futūrus extrā. Ēn tibi meum
            cingulum, et crūrīlis fascia, quibus ūtāre. Ehō vidē quem nōbīs ascīverim.
        </div>

        <div class="line-container" id="Nicolaus.32">
            <div class="line-character">
                Nicolaus
            </div>
            Euge hominem appositissimum, cuī nō sit alter ad hanc rem secundus. Vah Petrus Houius Mechlīniānus, Dāvō
            astūtior est et ocyor Eurō. Multa nōrit oportet, quī eum fallat.
        </div>

        <div class="line-container" id="Andreas.33">
            <div class="line-character">
                Andrēās
            </div>
            Sortiāmur iam nunc uter nostrum prior pilam mittat, uter missam excipiat reverberetque. Uter intus, uter
            forīs sit cōnstitūrus. Hem hoc age.
        </div>

        <div class="line-container" id="Nicolaus.34">
            <div class="line-character">
                Nicolaus
            </div>
            Istud agō.
        </div>

        <div class="line-container" id="Andreas.35">
            <div class="line-character">
                Andrēās
            </div>
            Iaculābor in altum, vel cultrum, vel sī māvīs pīleum meum. utram partem aut pīleī sīve concavam sīve
            convexam, aut cultrī sīve asperam et signātam, sīve laevem et nūllō charactere impressam, ēlēgeris: ista sī
            supīna sit, et nōbīs adversa coelum spectet, priōrēs habueris, et prō tuō arbitrātū steteris, utrōbī velīs:
            sīn ista nōbīs āversa solum osculētur, ego vicerō potiōrēs partēs, meumque fuerit cōnsistere prō libīdine,
            utrōbī velim.
        </div>

        <div class="line-container" id="Nicolaus.36">
            <div class="line-character">
                Nicolaus
            </div>
            Iaculāre pīleum in āera: dīcam volante pīleō, utrum eligam.
        </div>

        <div class="line-container" id="Andreas.37">
            <div class="line-character">
                Andrēās
            </div>
            Hem tibi.
        </div>

        <div class="line-container" id="Nicolaus.38">
            <div class="line-character">
                Nicolaus
            </div>
            Ēligō concavam partem. Euge cecidit prō vōtō. Ex sententiā ēvenit. Quod concavum est, hūc vergit: quod
            convexum, prōcumbit humī: meum est dēligere, ubī stāre malim. Mihi prōvinciam accipiō mittendī pilam, tibi
            relinquō excipiendī.
        </div>

        <div class="line-container" id="Andreas.39">
            <div class="line-character">
                Andrēās
            </div>
            Placet: quod cecidit sortī, prō virīlī tuēbor. Quod mihi sortītō obtigit, chārum et grātum est. Spartam quam
            nactus sum, exōrnātum ībō. Mittitō tandem. Sed heus tū, prīma missiō sit bonī auspiciī grātiā, in neutrīus
            vel lucrum vel damnum cessūra.
        </div>

        <div class="line-container" id="Nicolaus.40">
            <div class="line-character">
                Nicolaus
            </div>
            Perplacet.
        </div>

        <div class="line-container" id="Andreas.41">
            <div class="line-character">
                Andrēās
            </div>
            Mittitō igitur, quandōvolēs: ecce in prōcinctū stō meī rēgnī fīnēs dēfēnsūrus, et repulsūrus, quicquid hūc
            appulerit.
        </div>

        <div class="line-container" id="Nicolaus.42">
            <div class="line-character">
                Nicolaus
            </div>
            Ēn mittō. Capesse. Hoc bene sit. Hoc bene vertat. Atat inauspicātum prīncipium. Īnfēlix auspicium.
        </div>

        <div class="line-container" id="Andreas.43">
            <div class="line-character">
                Andrēās
            </div>
            Euax, āerem verberāstī nōn pilam. Ō factum bene. Beābis mē, sīc sīc pergās. Sī ita porrō pergās, vicerō vel
            citrā pulverem.
        </div>

        <div class="line-container" id="Nicolaus.44">
            <div class="line-character">
                Nicolaus
            </div>
            Heus tū, nē triumphēs ante pūgnam, nec statuās trophāeum ante victōriam. Necdum scīs, quōrsum rēs sit
            abitūra. Nōndum scīs quid sērus vesper vehat. Manē, manē, mox aliud vidēbis. Hoc auspicācius sit. capesse.
            Dixin' fore?
        </div>

        <div class="line-container" id="Andreas.45">
            <div class="line-character">
                Andrēās
            </div>
            Heī istud trānsvolat meum caput. Istud parum est ā mē prōspectum. At nōndum vīceris. Longius abeam ā līneā
            oportet.
        </div>

        <div class="line-container" id="Nicolaus.46">
            <div class="line-character">
                Nicolaus
            </div>
            Hā hā, abī quam longissimē volēs, spērō tē inānes excussūrum culmōs. Crībrō aquam hauriēs spērō. Laterem
            lavābis. Heus mētātor, ōcyus tē in pedēs conicitō, pilāmque nōbīs redditum volātō. Quid stās lapis? quīn
            redditum curris? Eccam post tē. Iam tibi dextrā iacet. Iam iacet obversa. Iam rūrsus āversa. Quid ita
            circumagis tē vertīginis īnstar? Perniciem tē et oculātum cautumque praebeās oportet, alioquī nōbīs remōram
            factūrus.
        </div>

        <div class="line-container" id="Petrus.47">
            <div class="line-character">
                Petrus
            </div>
            Ecce mē tibi prōmptum parātumque. Proxima rīpam missa erat. Hem tibi. Accipe prōmptīs parātīsque manibus.
            Quīn accipis?
        </div>

        <div class="line-container" id="Nicolaus.48">
            <div class="line-character">
                Nicolaus
            </div>
            Pulchrē reddis scīlicet. Quis tam īnscītē datam, scītē excipiat, quae amplius sexcentōs pedēs in dīversum
            avolet?
        </div>

        <div class="line-container" id="Petrus.49">
            <div class="line-character">
                Petrus
            </div>
            Rīdiculum, postulās tibi datum īrī in manum? Stās quasi lapis, quasi stupidīs membrīs, quasi truncīs
            manibus. Sēdentārium nōn cursōrium posthāc tibi certāmen ineundum cēnseō. Plumbeae avis īnstar volāre
            vidēris, aut potius testūdinis īnstar repere. Nōn hīc, ut in pompīs fūnebribus Iūnōnium ingredī cōnvenit.
            Volātum oportuerat, nēdum cursum. Nisi moveās tē ōcyus āctum fuerit dē victōriā. Quīn et captus oculīs
            vidētur homō ille. In sōle calīgat. Nōn vidēs pilam in cōnspicuō positam? Pōne iacet. Vel prōcul hinc videō,
            albīcantem et ēmicantem in grāminibus. Huī pessundās pedibus, et nōndum vidēs? Talpa mihi vidēris aut
            Tīresiā aut Hypsaeā caecior illā.
        </div>

        <div class="line-container" id="Nicolaus.50">
            <div class="line-character">
                Nicolaus
            </div>
            Quid cornīcāris inepte? quid grunnīs? quid coaxās? quid blacterās?
        </div>

        <div class="line-container" id="Petrus.51">
            <div class="line-character">
                Petrus
            </div>
            Dīxī modo, quid opus iterum dictō? Nōn canimus surdīs, respondent omnia sylvae.
        </div>

        <div class="line-container" id="Nicolaus.52">
            <div class="line-character">
                Nicolaus
            </div>
            Hīc nusquam locōrum sunt sylvae. Dīc ēvidentius, quid tibi velīs, sī modo vīs, respondeam.
        </div>

        <div class="line-container" id="Petrus.53">
            <div class="line-character">
                Petrus
            </div>
            Mīror stupōrem, quod ob oculōs positam nōn vīderis pilam, quodque nōn excēperis prōmptius et dexterius, quam
            sī tibi numquam pilā lūsum sit.
        </div>

        <div class="line-container" id="Nicolaus.54">
            <div class="line-character">
                Nicolaus
            </div>
            Pulchrē tū quidem praecipis, at sī in eādem sīs nāvī mēcum, aliter loquāre. Omnēs cum valēmus, rēcta
            cōnsilia aegrōtīs damus: Tū sī hīc sīs, aliter sentiās. Sed valeant nugae tuae. Heus tū Antagōnista capēs
            sē.
        </div>

        <div class="line-container" id="Andreas.55">
            <div class="line-character">
                Andrēās
            </div>
            Stō accinctus excipiendae pilae, mitte modo. Quid morāris? Cūr totiēs fūsam humī resultantemque nōn vel
            tandem mittis? Vidēris mihi avium involūcrium adhūc, volātūrientiumque cōnātūs imitārī. Cūr nōn ad prīmum
            resultum mittis?
        </div>

        <div class="line-container" id="Nicolaus.56">
            <div class="line-character">
                Nicolaus
            </div>
            Quid iubēs, ut dēnuō verberem āera? Melius mihi cōnsulam oportet. Circunspectius agam oportet. Cōnsīderātō
            mihi opus est prōspectōque nē dēnuō errem. Tū quidem tibi lucrō repōnerēs, sī quid errārem. At mihi vigilātō
            cautōque est opus, nē mihi meusmet error sit fraudī. Pila mihi tam incommode resultat, ut ante meīs semper
            manibus effluat et subter lābātur, quam mittere queam. Praestolāre tantisper, et ōcium agitō, dum paulō hunc
            lapidem commodius pōnam.
        </div>

        <div class="line-container" id="Andreas.57">
            <div class="line-character">
                Andrēās
            </div>
            Videō quid sit. Aquam culpat Ardea, quod vulgō dīcimus. Haesitantia cantōris tussis. Dē reduviā querēris,
            maiōrī obnoxius malō. Accūsās lapidem, quō minus bene lūdās, potius ipse accūsandus. Sutelam texis, quā tuam
            imperitiam obtegas.
        </div>

        <div class="line-container" id="Nicolaus.58">
            <div class="line-character">
                Nicolaus
            </div>
            Nihil moror rīsūs tuōs. Carpseris citius quod agō, quam imiteris. Rīseris facilius quam vīceris. Nōn impūne
            rīseris cūrābō. Aderit spērō mox Nemesis, quae rīsūs istīus exigat poenās. Ego interim quod in rem meam
            fuit, factum cūrāvī. Suum quenque ad quaestum aequum est esse callidum. Suīs quisque commodīs prō virīlī
            studeat pār est. Iam pila commodē resultat. Excipe igitur. ut sapit tibi hoc? ut arridet hoc? Hoc quod
            intrīvimus, tibi exēdundum propīnāmus.
        </div>

        <div class="line-container" id="Andreas.59">
            <div class="line-character">
                Andrēās
            </div>
            Heu heu amburitur mihi manus ut carbunculus. Mīrum quam mihi carbunculet manus. Tantā vī impulsam mīsistī
            pilam, ut glandem plumbeam nōn pilam reverberāsse videar.
        </div>

        <div class="line-container" id="Nicolaus.60">
            <div class="line-character">
                Nicolaus
            </div>
            Iō rem mihi narrās et audītū iūcundam et crēditū facilem. Vā hā crēdiderās tibi rem esse cum puerō. Pergīn
            mē adhūc dēliciās lūdōsque facere? Spērō quoque mihi tempus ēventūrum, ut tibi grātiam referam parem, utque
            tibi satis dūrum sim exhibitūrus negōtium.
        </div>

        <div class="line-container" id="Andreas.61">
            <div class="line-character">
                Andrēās
            </div>
            Mihi interim sunt duo, quod pila mānserit atque dēsēderit intus. Manus quidem mihi flagrat iamdum, et
            inārdet dolōre. At hunc dolōrem mihi abstersit modo et lēnīit hoc lucrī. Labōris optimum condīmentum spēs
            lucrī.
        </div>

        <div class="line-container" id="Nicolaus.62">
            <div class="line-character">
                Nicolaus
            </div>
            Cape dēnuō. Quōmodo hoc tibi adblanditur. Quā suāvitāte palmās tuās hoc titillat? Sed age quō ēvānuit pila?
            Manus nē tuās trānsabiit? an in liquidum abiit āerem, quem ad modum nāvēs Virgiliānae in nymphās? Tetigisse
            vidēris et repercussisse, at fugit oculōs meōs, quō nam āvolārit.
        </div>

        <div class="line-container" id="Andreas.63">
            <div class="line-character">
                Andrēās
            </div>
            Vix extrēmīs attācta digitīs, humī dēflūxit mihi ante pedēs. Nōn semper secundīs ferimur ventīs. Nōn arridet
            fortūna semper. Nōn semper secūrēs fert fluvius. Fortūna est quandoque parēns, quandoque noverca. Nunc
            pluit, et clārō nunc Iupiter aethere fulget. Alioquī lūdere artis esset duntaxat, nihil in fortūnae arbitriō
            situm. Sunt tibi, quod mihi bene vertat, duo terminī. Commūtēmus igitur loca, tū hūc, ego istūc
            commigrātūrī. Sī hāctenus imperāstī, nunc tandem disce, quod prius factum oportuerat, parēre imperiō. Venī
            factūrus perīculum, quid sit forīs extrā līneam cōnsistere.
        </div>

        <div class="line-container" id="Nicolaus.64">
            <div class="line-character">
                Nicolaus
            </div>
            Lubēns fecerō. Alterum mē praestābō Chalcentērum, nōn levī brāchiō missūrus pilam. Balista nōn brāchiō mē
            putābis ūtī. Crēdēs Phalaricam nōn pilam mittī.
        </div>

        <div class="line-container" id="Andreas.65">
            <div class="line-character">
                Andrēās
            </div>
            Lubet experīrī, quālem tē sīs praestitūrus artificem. Tū tibi vidēris vel ab Olympiīs corōnam posse petere:
            at mihi vidēris vix dignus quī palaestricē in Xystō versēris. Videāmus, quid dignum tantō ferat hic
            prōmissor hiātū. Spērō parturient montēs, nāscētur rīdiculus mūs.
        </div>

        <div class="line-container" id="Nicolaus.66">
            <div class="line-character">
                Nicolaus
            </div>
            Imō tibi tellūre vidēbitur exōritūra Cum Iove prōgeniēs dēpūgnātūra Gigantum.
        </div>

        <div class="line-container" id="Andreas.67">
            <div class="line-character">
                Andrēās
            </div>
            Adsint hūc Gigantēs, ego Iovem praestābō et cōnficiam. Hūc adsint, praestābō Iovem, sternāmque Gigantēs.
            Ipse Gigantōmachus frātrem Aetnāeum bene fundam. Ipse Colossaeōs fundam virtūte Gigantēs. Aetnaeā reprimam
            prōstrātōs mōle Gigantēs.
        </div>

        <div class="line-container" id="Andreas.68">
            <div class="line-character">
                Andrēās
            </div>
            At videāmus enim, quid praestēs fulmine ināni. Namque ignāvōrum tēla irrīta et ipsa volābunt. Hem tibi,
            cape. Hoī heī, turpiter peccātum est.
        </div>

        <div class="line-container" id="Nicolaus.69">
            <div class="line-character">
                Nicolaus
            </div>
            Audīit Rhamnusia arrogantiam istam, et poenās expoposcit. Bene spērābam adfore Temessaeum Genium. Lārus
            parturīit. Haec pila mea. Vīcī ūnum terminum.
        </div>

        <div class="line-container" id="Petrus.70">
            <div class="line-character">
                Petrus
            </div>
            Uter tandem vestrum aut victor aut victus abībit, mīror. Istīus commissiōnis quī sit futūrus fīnis aveō
            vidēre. Vidēminī tam pulchrē compositī atque commissī, ut cum Bīthō Bacchius, cum Pācidiānō Ēsernius nōn
            possent melius. Alterō fēlīciter agente, turpiter sē dat alter, atque hoc rūrsum bonīs lūdente avibus illī
            mōre Mandrabuli rēs succēdit. Caeditis, inque vicem praebētis crūra sagittīs. Caediminī, et totidem plāgīs
            cōnsūmitis hostem. Nōn est quod alter alterum sibi postferundum aut prae sē contemnendum crēdat. Cascus
            cascam dūxit. Crētēnsis cum Aegenētā. Eōdem in lūdō doctī vidēminī. Comitem sibi dūxit sēpia percam.
            Coniūnctus est suō Attabās Nūmeniō.
        </div>

        <div class="line-container" id="Andreas.71">
            <div class="line-character">
                Andrēās
            </div>
            Hominem dērīdiculum, quī Pygmaeus inter Polyphēmōs, Grāculus inter cygnōs, Ānser inter olōrēs habērī
            postulat. Inter aquilās (sī diīs placet) noctua: inter rosās anemōna: inter tūbās tībia: inter luscinias
            corvī gestiunt referrī. Sūs crēdō Minervae, testūdō comparārī vult Pēgasō. Fluvius māris, Nānus Atlantis
            ambit nōmenque decusque. Formīcae est ambitiō sua, et Serphō sua. Cuī minus est corporis, plūs ōris adest.
            Nātūra pulchrē fēcit paria, compēnsāvit ōre, quod dēmptum est corporī. Heus tū Pūmiliō, Mithragȳrta nōn
            Dadūchē, nē sūtor ultrā crepīdam: nē in aliēnō chorō pedem pōnās. Adhūc tua messis in herbā est. Bellum
            Cononī cūrae sit. Ubī prius bene lallāre et pappāre didiceris, tum dēmum venī, ut inter spōnsōs Penelopēs
            aliquō habeāre locō. Cavē thōrācem, nē vōcem reddās per iugulum dēnique reditūram.
        </div>

        <div class="line-container" id="Petrus.72">
            <div class="line-character">
                Petrus
            </div>
            Vōbīs est facilimum vestrīs mē verbīs mordācibus, et minācibus prōtelāre et obruere. At sī vōs ut caeterīs
            ita et vīribus vel aequem, vel praestem, nōn patiar mihi linguam minīs vestrīs ita praecīdī. Ēn taceō, nec
            vōbīs quicquam obstrepō, nē in mē cōnferātur culpa, per mē licet lūdātis, quam diū collūbebit. Vōs vidēte sē
            virum uterque praebeat.
        </div>

        <div class="line-container" id="Nicolaus.73">
            <div class="line-character">
                Nicolaus
            </div>
            Hem, loquācitās molesta et īnfesta. Iste Bombylius homō, Architae crepitāculum, suā mihi garrulitāte nimis
            obstrepera, fuit impedīmentō, quō minus bene lūserim. Dum ego istud agō, et auribus haurīre studeō, hem mihi
            pila irrītīs cōnātibus inter digitōs efflūxit. Velim tibi linguam istam īnfantīlibus bene ūnctam axungiīs nē
            dīcam stercoribus, ut agilius, lēnius et mollius moveātur.
        </div>

        <div class="line-container" id="Petrus.74">
            <div class="line-character">
                Petrus
            </div>
            Mē miserum, iam in mē cōnfertur culpa immerentem, quod futūrum augurābar. ut canem caedās, facilis est
            inventū baculus. Sed praestat taceam, nē faba in mē cūdātur omnis, neue sūs, quod dīcitur, acīna nōn gustātā
            dēpendām.
        </div>

        <div class="line-container" id="Andreas.75">
            <div class="line-character">
                Andrēās
            </div>
            Ahā, iam tandem rē male gestā obmūtēsce. Interim meae in arctum cōguntur cōpiae. Interim mihi in cōtem
            novācula incidit. Interim īnfaustīs mihi lūsum est avibus. Interim ego in patriōs cinerēs mīnxisse vīsus
            sum. Interim hanc iactūram fēcī, hoc damnum accēpī, vōtī meī irrītus ēvāsī, hoc lucrō excidī. Quis mihi hoc
            damnī sarciet, quod acceptum est? Sed heus adversārie capesse.
        </div>

        <div class="line-container" id="Nicolaus.76">
            <div class="line-character">
                Nicolaus
            </div>
            Manē, dum meī lucrī ratiōnem tēcum ineam, dum supputem meum lucrum, nē posteā mē prōmōvisse negēs, quantum
            prōmōverim. Sunt mihi iūxtā tēcum quattuor.
        </div>

        <div class="line-container" id="Andreas.77">
            <div class="line-character">
                Andrēās
            </div>
            Quis it īnficiās?
        </div>

        <div class="line-container" id="Nicolaus.78">
            <div class="line-character">
                Nicolaus
            </div>
            Quid sciō, posteā quidnam factūrus essēs? Semper duōbus certantibus, quod alterī est damnō, id alterī cēdit
            in lucrum. Quod malīs auspiciīs lūsum est tibi, istud mihi lucrō est, sīve istud īnfortūniī acceptum referās
            illīus garrulitātī, sīve tuō errōrī. Nihilōminus tēcum ūnā malō Harpocratem agat Petrus et taciturnumque sē
            praebeat. Cōnvenit eum pressō obthūrātōque ōre spectātōrem modo agere, et observātōrem nostrī lūdī, ut quō
            volet cunque pila, prōmptīs pernicibusque pedibus redditum nōbīs currat.
        </div>

        <div class="line-container" id="Andreas.79">
            <div class="line-character">
                Andrēās
            </div>
            Cape sīs.
        </div>

        <div class="line-container" id="Nicolaus.80">
            <div class="line-character">
                Nicolaus
            </div>
            Istud profectō fermē mihi anteverterat. Ehem nōnne praedictum oportuit? In contrōversiam vēnisset istud, et
            in iurgium abiisset, nisi prōmptus agilisque fuissem manibus. Laureum gestāvī baculum, ut dīcitur, quod tuās
            ita īnsidiās ēvāserim.
        </div>

        <div class="line-container" id="Andreas.81">
            <div class="line-character">
                Andrēās
            </div>
            Quid vīs faciam, ut Stentōre clāmōsius, aut Dōdōnaeō aere sonōrius exclāmem? et columnās rumpam? vīs
            vocīferer quantum noviēs deciēsue mīlle virī clāmāre solent, quī praelia miscent? Vīs tibi canam tūbā? aut
            tuā causā raucēdinem mihi comparem? Vīs tuō nōmine ad rauim usque exclāmem? Vīs mē raucum tuō nōmine reddam?
            Semel vocīferātus eram, et indicium fēceram mittendae pilae. Sī hoc ēgissēs, exaudissēs, inaudissēs, nisi
            aliud ēgissēs.
        </div>

        <div class="line-container" id="Nicolaus.82">
            <div class="line-character">
                Nicolaus
            </div>
            Videō quid sit. Ūnusquisque oportet prōspiciat et cōnsulat sibi, suīque quaestūs ratiōnem habeat, cum
            nusquam sit tūta fidēs. Cautō mihi opus est. Cātum mē, callidum, et circunspectum praestābō.
        </div>

        <div class="line-container" id="Petrus.83">
            <div class="line-character">
                Petrus
            </div>
            Quamlibet suā celeritāte, suā praecipitantiā tē opprimere, tē praeevertere, suā anticipātiōne tē praecipere
            studuit, nihil tamen ēgit, neque effēcit, quīn iam sexiēs vīceris.
        </div>

        <div class="line-container" id="Andreas.84">
            <div class="line-character">
                Andrēās
            </div>
            Ehōdum linguax, locutuleie, blaterō, quīn mūtīs? quīn obticēs? Nōn sat est tibi semel interdīxisse verbīs?
            Arbitrāris illum esse parum idōneum, suī lucrī quī ratiōnem habeat, nisi tē habeat ā calculīs? Crēdis eum
            imparem subdūcendō suī lucrī calculō, nisi tū sīs eī ab ābaculīs? Nisi obstruās ōs, ego rē īnfectā abierō.
        </div>

        <div class="line-container" id="Nicolaus.85">
            <div class="line-character">
                Nicolaus
            </div>
            Quid obsecr ō stomachāris in Petrum? quid succēnsēs Petrō, quī neque tibi, neque mihi commodāre aut
            incommodāre potest? Autumās mihi nōn futūram fuisse meī quaestūs ratiōnem, nisi memorem monuisset Petrus?
            Sed heus Petre, nē frūstrā tibi conciliēs invidiam, quod mēcum facere videāris, tantisper amābō tacē, dum
            rogāberis. Ubī tē scīscitābimur, sat temporī veniēs respōnsūrus.
        </div>

        <div class="line-container" id="Andreas.86">
            <div class="line-character">
                Andrēās
            </div>
            Numquid caput tuum semel trānsmittere quībō? Summīs cōnābor vīribus, licet meī lacertī compāginem, quod
            absit, lūxātūrus sim, ac sēdibus suīs ēmōtūrus. Prīmum, quod solent palaestritae, ut cērōmate sē aliquō
            inungant, ad māius rōbur membrīs comparandum: ego in manum meam inspuam, manuī meae inspūtābō, idque mihi
            cērōmatis locō dūcam. Ēia age nunc Andreā exere vīrēs. Sint licet illī sex, nōndum tamen victōriā cecidistī.
            Spērō ventōs tandem aliquandō reflātūrōs, mihīque secundōs futūrōs, et illīus nāvim dēsertūrōs. Heus excipe.
        </div>

        <div class="line-container" id="Nicolaus.87">
            <div class="line-character">
                Nicolaus
            </div>
            Praeclārē tēcum agētur, sī ēblandīrī atque efficere poteris, ut sē tibi fortūna vel ūnicō ictū mātrem, mihi
            praebeat novercam. Aegrōtō dum anima est, spēs est: dum spīrat, spērat. Tū quidem tibi modo nōn montēs aurī
            pollicēris, at mihi vidēris spē tenuī pendēre, nisi forte, quod nōn crēdam ego, tū spērēs fortūnam tibi
            nūptūram, quā vātrīs tandem in omnibus et aequā et secundā. Ērigis tē, spērāsque auram tibi aliquam posse
            afflāre in hoc lūdō: vērum ad frāctam, quod dīcitur, canis. Eō enim fēcī gradum, eōque prōmōvī, ut nisi
            dormitem, aut stem quasi manibus post terga revīnctīs, aut nisi fortūnam mihi plānē adversam experiar, nōn
            sim victōriae nōn compos futūrus.
        </div>

        <div class="line-container" id="Andreas.88">
            <div class="line-character">
                Andrēās
            </div>
            Gloriāre tū quidem quantum volēs, at ex ūnō ictū coniectūra factū erit facilis, in quem fīnem sit rēs
            exitūra. Sī haec mihi foelīciter cadat ālea, extrā lutum pedēs habuerō, nōn amplius mē cūra momorderit ulla:
            ōciōsus in utramvīs aurem dormiērō: in portū nāvigāverō: in meō lūcō et phānō victōria fuerit sita: rem
            factam habuerō: in vadō et tranquillō fuerō.
        </div>

        <div class="line-container" id="Nicolaus.89">
            <div class="line-character">
                Nicolaus
            </div>
            Ohē dēsine exiguam et cadūcam fovēre spem. Nūlla enim tibi, vel admodum tenuis est spēs victōriae. Spērō
            sentiēs ipse, ante victōriam fuisse togam palmātam tibi iniectam, quodque priusquam mactāris, excoriāveris:
            atque quod priusquam coxeris, fārīnam insperseris. Expectā bōs aliquandō herbam. Vidē nē imperītus nōndum
            anaxyrīde indūtus, eam omnibus ostentēs, quam nesciās quōmodo sit sessūra.
        </div>

        <div class="line-container" id="Petrus.90">
            <div class="line-character">
                Petrus
            </div>
            Heus heus, expectāte aliquantisper. Sī fīnem huic lūdō fēcerit hic ictus, sī colophōnem addiderit, sī
            suprēmum fastīgium imposuerit, sī extrēmam manum addiderit, quid agite feret praemiī, quī palmam tulerit?
            aut quō multābitur damnō quī datīs manibus herbam porrēxerit? an priōrem iūxtā atque posteriōrem vultis
            occupet scabiēs?
        </div>

        <div class="line-container" id="Andreas.91">
            <div class="line-character">
                Andrēās
            </div>
            Rēctē admonēs. Nam nūlla fuit nōbīs praemiī habita mentiō, nec meminimus. Sī mihi sit hasta abicienda, quod
            absit, sī mihi sit cēdendum arēnā, et porrigenda herba, sī fortūna mihi refrāgētur et adversētur, vel hāc rē
            mihi plaudam, quod nihil accēperō damnī, quodque nihil perdiderō.
        </div>

        <div class="line-container" id="Nicolaus.92">
            <div class="line-character">
                Nicolaus
            </div>
            Nōn sīc, ō bone, nōn sīc abitūrum crēdās. Loqueris quasi plēbiscīta et lēgēs lūdendī receptās ubīque
            nesciās. Crētēnsis tibi mare nescit aut metuit. Ea ferē solēmus lūdere hāc condiciōne, quīn et ubīque
            gentium crēdō eādem lūdī lēge, ut quī prior victōriā dēstituātur, prōnunciet quantī lūsum sit, quantumque
            damnī prior accipere velit, et quantum post sē spēret factūrum lucrī.
        </div>

        <div class="line-container" id="Andreas.93">
            <div class="line-character">
                Andrēās
            </div>
            Bene quidem: nihil refrāgor. Nam sī prīmā cadam victōriā, quod nōndum spērō, nōn cadam secundā et tertiā.
            Saepenumerō fit, ut quī prīmulum superior ēvāserit, ad postrēmum īnferior discēdat. Prīma victōria est
            fortūnae blandientis quidem cōram, at clam fraudem māchīnantis fallax lēnōcinium, quāsīque alterā manū
            lapidem gestantis, pānem ostentantis alterā. Prīma victōria ārāneārum īnstar fragilis est, et īnstar Euripī
            īnstabilis. Rotae volūbilī nītitur, quī prīmā victōriā fīdit. Prīma victōria friābilis est, fīculna, īnfirma
            atque fallax. Quī prīmā victōriā ēlātus cristās tollit, frīvola et fragilī spē atque glōriā nītitur. Quī ob
            prīmam sibi victōriam placet, scīpiōnī arundinēō innītitur, et inānī glōriā flagrat. Quī prīmulum victor
            ēvādit, plumbeō iugulat adversārium gladiō, et fīculnā machaerā, mox ipse ferreō iugulandus ēnse. Venia
            prīmum experientī. Vincentī mē semel, diī faxint male, faxintque bene, sī bis idem mē dēcēperit et
            superārit. Vulpēs ut semel, at nōn iterum capitur laqueō. Nēscīs saepiusculē fierī, ut prīmā nōn lītēs
            victimā, at iterātīs sacrīs tandem ad vōtum fluant omnia. Cocta numerābimus exta. Exitus ācta probābit. Ab
            exitū rēs spectanda est. Fīnis loquētur, uter utrī aut cēdat, aut antecellat arte lūdendī.
        </div>

        <div class="line-container" id="Nicolaus.94">
            <div class="line-character">
                Nicolaus
            </div>
            Ohē, quandō cessābis tandem eandem tundere incūdem, et mē obtundere. Dīc, placet lēx, nec nē?
        </div>

        <div class="line-container" id="Andreas.95">
            <div class="line-character">
                Andrēās
            </div>
            Placet, ut dīxī. Tam enim in meam rem fuerit quam tuam lēx ista.
        </div>

        <div class="line-container" id="Nicolaus.96">
            <div class="line-character">
                Nicolaus
            </div>
            Pergāmus igitur lūdere, quid fābulandō tōtum tempus conterimus? Sī ita pergimus, tandem exemptō atque exāctō
            tempore, cōgēmur rēbus īnfectīs abīre, et inglōriī et rīdiculī. Mitte igitur pilam.
        </div>

        <div class="line-container" id="Andreas.97">
            <div class="line-character">
                Andrēās
            </div>
            Ēn tibi.
        </div>

        <div class="line-container" id="Nicolaus.98">
            <div class="line-character">
                Nicolaus
            </div>
            Papae, quō mihi tam dīversus abīs? Quō nunc tē prōripis? Cūr tam longē ā scopō dēflecteris? Isthōccine est
            lūdere, tam in dīversum mittere pilam, ut neque sī tōtō corpore sim ālātus, cōnsequar? Citius Ararim Parthus
            bibat, aut Germānia Tīgrim, quam ego pilam in loca ex diametrō paene oppositā, āvolantem assequar et
            reverberem.
        </div>

        <div class="line-container" id="Andreas.99">
            <div class="line-character">
                Andrēās
            </div>
            Quid quereris? quid mē accūsās immerentem? quid prosperum hunc successum obtrectās? lūsin' lēgitimē? Quid?
            vīs tibi dem in sinum? Sī tibi in manum dedissem, tum dēmum vīsus fuissem lēgitimē lūsisse? Cūr istīc stās
            ut ōciēris? aut manibus in sinum īnsertīs vel arēnam, vel grāmina, vel avēs praetervōlantēs sollicitīs
            digitīs numerēs? nōnne ut pilam quō missam cunque cautē et doctē excipiās, atque reverbērēs?
        </div>

        <div class="line-container" id="Nicolaus.100">
            <div class="line-character">
                Nicolaus
            </div>
            Vāh ineptīs, somniās, īnsānīs. Quī referiam ex diametrō āvolantem? Sī vīs ita fraudibus et dolō malō nītī,
            āctum erit dē lūdō.
        </div>

        <div class="line-container" id="Petrus.101">
            <div class="line-character">
                Petrus
            </div>
            Hā hā hē, nōn possum nōn rīdēre. Rīsū temperāre nequeō, quanvīs forte mihi post aegritūdinī futūrō. Nihil
            aliud quam altercāminī atque rīxāminī, idque plānē dē asinī prōspectū. Quid? vidēminī vōbīs tum dēmum
            uterque suīs lūdendī partibus bene perfūnctī, quandō ācriter lītīgātum erit? An strenuum agere et pertinācem
            lītīgātōrem, id dēmum est strenuum agere lūsōrem? Ohē, quandō sat erit rīxārum? Quandō tandem inter vōs bene
            cōnveniet? cum Nībās coccȳssāverit? aut mare vītem prōtulerit? Sī ita pergitis agere, praestiterit mē abīre.
        </div>

        <div class="line-container" id="Andreas.102">
            <div class="line-character">
                Andrēās
            </div>
            Bene monēs Petre. Quid vērō rīxāmur dē lānā caprīnā? Sī male lūsum est, docē, corrigam: sīn bene, quid mēcum
            expostulās? quid commūtāmus verba? Stēmus sī volēs Petrī arbitriō, is sī tēcum fēcerit, et contrā mē
            prōnunciet, hunc ictum dūcam irrītum, et prō tuō vōtō, eiusque sententiā iterātum cūrābō. Hāc dē rē
            referāmus ad Petrum, eiusque sententiae manus ambō dēmus.
        </div>

        <div class="line-container" id="Petrus.103">
            <div class="line-character">
                Petrus
            </div>
            Men' vultis nōdum solvere vestrum? Men' vestrae disceptātiōnis et contrōversiae dīremptōrem et conciliātōrem
            postulātis? Lubēns id fecerō, sī modo in mea verba iūrētis ambō. Dīrimam vōs pulchrē, sī vestrō utrīusque
            comprōmissō liceat. Sī vultis et comprōmittitis uterque, secābō lepidē et compōnam vestrās lītēs. Vultis
            igitur stāre meā sententiā?
        </div>

        <div class="line-container" id="Nicolaus.104">
            <div class="line-character">
                Nicolaus
            </div>
            Stābimus, sī ex aequō et bonō arbitrēris. Audiāmus quāle nōbīs arbitrium sīs cōnfectūrus.
        </div>

        <div class="line-container" id="Petrus.105">
            <div class="line-character">
                Petrus
            </div>
            Nōn pepīgistis certōs līmitēs, ā quibus nōn liceat vel dextrōrsum vel sinistrōrsum dēflectere. Nūllum
            praefīxistis scopum, ad quem adamussim et quasi ad perpendiculum esset mittenda pila. Ad suum quemque
            quaestum aequum est esse callidum.
        </div>

        <div class="line-container" id="Nicolaus.106">
            <div class="line-character">
                Nicolaus
            </div>
            Quid igitur arbitrāris? inīquam illam missiōnem rātam mihi habendam?
        </div>

        <div class="line-container" id="Petrus.107">
            <div class="line-character">
                Petrus
            </div>
            Istud equidem arbitror et cēnseō.
        </div>

        <div class="line-container" id="Nicolaus.108">
            <div class="line-character">
                Nicolaus
            </div>
            Errās Petre, errās tōtō coelō. Istud equidem arbitrium ēiūrō. Nōn stō tuīs dictīs.
        </div>

        <div class="line-container" id="Andreas.109">
            <div class="line-character">
                Andrēās
            </div>
            Quid nī? Dīxistī tē statūrum.
        </div>

        <div class="line-container" id="Nicolaus.110">
            <div class="line-character">
                Nicolaus
            </div>
            Negō.
        </div>

        <div class="line-container" id="Andreas.111">
            <div class="line-character">
                Andrēās
            </div>
            Imō dictō īnstō.
        </div>

        <div class="line-container" id="Nicolaus.112">
            <div class="line-character">
                Nicolaus
            </div>
            At ego pernegō. Tibi Iuppiter orbus est.
        </div>

        <div class="line-container" id="Andreas.113">
            <div class="line-character">
                Andrēās
            </div>
            Imō tibi potius, nīl intrā est oleam, nīl extrā est in nuce dūrī.
        </div>

        <div class="line-container" id="Nicolaus.114">
            <div class="line-character">
                Nicolaus
            </div>
            Impingis mihi crīmen, cuius nōn sum affīnis. Dīxeram, sī ex aequō et bonō arbitrārētur, mānsūrum mē eius
            arbitriō.
        </div>

        <div class="line-container" id="Andreas.115">
            <div class="line-character">
                Andrēās
            </div>
            Iūstē arbitrātus est.
        </div>

        <div class="line-container" id="Nicolaus.116">
            <div class="line-character">
                Nicolaus
            </div>
            Imō perperam et iniūstē. Inīqua sententia nusquam gentium tenēre dēbet, nē sī quidem ex integrō et
            irrevocābiliter comprōmissum sit. Crēdin' mihi fore istud arbitrium irrevocābile? Nōn ita dēsipimus.
            Petrellus est huius lūdī parum gnārus. Ascīscāmus quemlibet alium, in hāc arēnā melius versātum, in quem
            integrē comprōmittāmus, nisi ā mē steterit, quidvīs damnī feram, atque hāc lubēns caussā cadam. Quōmodo vērī
            simile, cum ego tibi stem Boreās, quod tibi liceat āversā fronte pilam impellere vel ad Austrum, vel ad
            Orientem, vel ad Occidentem, nōn hōrsum ad Aquilōnem? Neque sī Pēgasum pernīcitāte vincam, assequar istam
            pilam sīc in dīversum āvolantem. Sī quōcunque versus libeat, pilam tibi mittere liceat, et mihi sit
            persequendum, neque sī Mercurius sua tālāria pedibus meīs nectat, pār sim reddendae pilae. Huī quid opus est
            verbīs? Nēniae sunt et puerīlibus crepundiīs simillima, quae tū molīris, quae tū mihi māchināris. Plumbeus
            iste gladius, quō mē iugulāre: fīculna machaera, quā mē cōnficere nīteris. Excūsat scīlicet tuus
            comprōmissārius arbiter, nōn fuisse praestītutum aut praefīxum scopum, nōs nōn esse dēpāctōs scopum, quō
            mittenda foret pila. At quid opus praescrīptō, cum ratiō ipsa dictet eō versus mittendam pilam, ubī stet
            adversārius, neque aliter usquam gentium lūdātur, imō neque ipse prior tibi aliam lūdendī fōrmam dederim,
            aliud exemplar agendī praescrīpserim? Alioquī sī tē voluissem istiusmodī lūdere strōphis, cum meum erat
            istīc stāre, nē semel quidem contingendae pilae tibi cōpiam fēcissem. Sciō quid māchineris. Cum vidēs tē
            fortūnā dēstituī, et cadere victōriā, rem hanc certam, et nūllī contentiōnī obnoxiam, tū nōbīs in dubium
            contrōversiamque vocās, et istō pactō rīmam quaeritās, per quam ēlābāre, nē videāre victus. Quaeris viās,
            quibus effugit Eucrātēs, ut es nātūrā contrōversus. Sed anthericum metis, quod dīcitur, et littus ārās.
            Probus lūsor lēgitimē lūdit, nec ūllīs ūtitur technīs, etiamsī nūllam dēpāctus sīs lēgem.
        </div>

        <div class="line-container" id="Andreas.117">
            <div class="line-character">
                Andrēās
            </div>
            Imō probus lūsor nōn contrōversābitur, nec verba commūtābit ob ūnum aut alterum teruncium. Quid refert,
            vincam, vincar? Nōn agitur dē capite. Ūnīus aut alterīus obolī iactūra nōn est mihi ponderis tantī, ob quam
            multīs tēcum verbīs dīgladiārī velim. Mallem fēlīcibus armīs dēpendisse caput, sī necessitās et ūtilitās
            Reīp. suādeat, quam in rē leviculā sordidus vidērī.
        </div>

        <div class="line-container" id="Nicolaus.118">
            <div class="line-character">
                Nicolaus
            </div>
            Sī parvī pendis tantillum damnī, quid est cūr mēcum adeō iurgerīs, praesertim inīquā mōtus et nīxus causā?
            Quīn iubēs reddendam tibi pilam, ut istum ictum retractēs redintegrēsque?
        </div>

        <div class="line-container" id="Andreas.119">
            <div class="line-character">
                Andrēās
            </div>
            Quid istud? Mōs gerātur hominī suum dēcrētum mordicus tenentī, viamque obfīrmantī, quam semel dēcrēvit,
            persequī. Heus Petre, pilam mihi redditō. Redauspicandus est mihi hic ictus et quasi recoquendus.
            Rescindendus est mihi et refōrmandus hic ictus, ac quasi sub incūdem revocandus, ut huic hominī obtemperem.
            Hoc canticum semel bene dēsaltātum, recantandum est mihi, resaltandumque. Hic ictus mihi repudiandus est, et
            in nihil vertendus, atque adeō resarciendus. Dissuenda est mihi et redōrdienda haec taela, ac dēnuō
            retexenda. Hem quid agitās homō? iubēs nē mittendam pilam? quid igitur aliud agis? Quīn accingeris
            accipiendae pilae?
        </div>

        <div class="line-container" id="Nicolaus.120">
            <div class="line-character">
                Nicolaus
            </div>
            Istud agō, quandō volēs, anime mī, lūditō.
        </div>

        <div class="line-container" id="Andreas.121">
            <div class="line-character">
                Andrēās
            </div>
            Ut nunc gaudet in sinū, ut plaudit sibi, ut ovāt, ut in suā sorte acquiēscit, quod suae libīdinī obsecundārī
            videt. Prōspice, ēn tibi pila.
        </div>

        <div class="line-container" id="Nicolaus.122">
            <div class="line-character">
                Nicolaus
            </div>
            Ēn tibi vicissim.
        </div>

        <div class="line-container" id="Andreas.123">
            <div class="line-character">
                Andrēās
            </div>
            Hem tibi rūrsus.
        </div>

        <div class="line-container" id="Nicolaus.124">
            <div class="line-character">
                Nicolaus
            </div>
            Hem tibi dēnuō.
        </div>

        <div class="line-container" id="Andreas.125">
            <div class="line-character">
                Andrēās
            </div>
            Heus accipe iterum.
        </div>

        <div class="line-container" id="Nicolaus.126">
            <div class="line-character">
                Nicolaus
            </div>
            Quīn et tibi reddimus eōdem pretiō.
        </div>

        <div class="line-container" id="Andreas.127">
            <div class="line-character">
                Andrēās
            </div>
            Pār parī referimus nōs quoque, accipe obviīs ulnīs.
        </div>

        <div class="line-container" id="Nicolaus.128">
            <div class="line-character">
                Nicolaus
            </div>
            Compēnsāmus beneficium beneficiō. capesse.
        </div>

        <div class="line-container" id="Andreas.129">
            <div class="line-character">
                Andrēās
            </div>
            Et nōs pār hostī mentum rependimus. capesse dēnuō.
        </div>

        <div class="line-container" id="Nicolaus.130">
            <div class="line-character">
                Nicolaus
            </div>
            Nōn lubet amplius persequī. Quid opus negōtiō tibi exhibitō? Rēs paene ad triāriōs tibi rediit, et ad
            incitās redācta est. Nē dēspondeās animum, ūnum saltem istum tibi terminum concēdō ēvincendum.
        </div>

        <div class="line-container" id="Andreas.131">
            <div class="line-character">
                Andrēās
            </div>
            Adversāriōrum mūnera, nōn mūnera. ut Hector Achillī, sīc mihi cēdis. Nisi excidissēs nūptiīs, nōn mihi tuam
            cessissēs spōnsam. Linguā nōn mentem dās, quod ambitum assequī nequīs. Plūrimum tibi dolet, sat sciō, quod
            hāc mē victōriolā dōnāre cōgāris. Sī potuissēs mihi hunc quoque faucibus ērīpere bolum, cursū nōn
            dēstitissēs, nūllusque permīsissēs hoc saltem mihi in lucrum abīre.
        </div>

        <div class="line-container" id="Nicolaus.132">
            <div class="line-character">
                Nicolaus
            </div>
            Sī nōn māiōrem grātiam tibi videor grātificātus bene merendō, dabō operam ut male merendō, nūllam posthāc
            grātiam videar ambīre. Experīre num tibi alterum praetereā concēdam terminum. Ūnicō hoc ictū, quī restat,
            facta trānsācta reddam omnia. Victōria mihi in sinū est, neque discingor. Victōria mihi in manū est, neque
            eam mihi patiar effluere. Dēfūnctus iamiam erō omnī perīculō, nihil erit quod repugnēs amplius.
        </div>

        <div class="line-container" id="Andreas.133">
            <div class="line-character">
                Andrēās
            </div>
            Nē nimis īnsolēns atque superbum istud sit modo. Omnium rērum vicissitūdō. Nihil stomachor, aut trīstor,
            lubēns fortūnae victrīcī manūs dabō, sī rēs ita ceciderit. Quae nunc refrāgātur fortūna, aliās forte
            suffrāgābitur. Aequō igitur bonōque ac placidō animō, utcunque cadat rēs, ēn tibi mittō pilam.
        </div>

        <div class="line-container" id="Nicolaus.134">
            <div class="line-character">
                Nicolaus
            </div>
            Advolet hūc, grātulābor adventum nōn laetīs ōsculīs. Ēn tibi reddō. Heī tua istīc industria frīget omnis,
            ars iacet. Quid dēclīnās? Quid vitās pilam? Quid oculōs āvertis? Huī ut horrēscis, vīribus ac veniat sī
            torta Phalarica summīs.
        </div>

        <div class="line-container" id="Andreas.135">
            <div class="line-character">
                Andrēās
            </div>
            Atat fermē mihi afflārat et afflīxerat nāsum. Istō pactō nāsum male affectum, et mānantem sanguine essem
            relātūrus, aut livōrem oculōrum lucrīfactūrus. Sī tantā vī genās meās perculissēs, aut in lūminum meōrum
            sēdem arietāssēs, oculōs mihi līvidōs atque lūridōs, aut nārēs sanguine rōrantēs, stillantēsque reddidissēs.
            Ab istō ictū livōrem dūxissent oculī, et nārēs sanguine pluissent, nisi cāvissem.
        </div>

        <div class="line-container" id="Nicolaus.136">
            <div class="line-character">
                Nicolaus
            </div>
            Metum inānem metuis. Umbram tuam metuis. Muscās metuis praeteruolitantēs. Crēdō quod vel obstrepente mūre
            metuās. Sī agilius manum admōlitus essēs agitāssēsque, perīculī fuisset nihil.
        </div>

        <div class="line-container" id="Andreas.137">
            <div class="line-character">
                Andrēās
            </div>
            Omnēs cum valēmus rēcta cōnsilia aegrōtīs damus. Tū sī hīc fuissēs, aliter sēnsīssēs. Omnēs cum in portū
            nāvigāmus, magnum animum gerimus, et in prōmptū habēmus, quid cōnsiliī dēmus, perīculō iactātīs: at sī
            versēmur eodem in discrīmine, perplexī et ipsī trepidēmus. Sed quid moror tantillum damnī, quantulum mihi
            peperit hic inauspicātus lūdus? Abundē lucrī est, quod tantisper indultum sit animō, tempusque lūsibus
            oblectātum. Vērum numquid timēs nē lucrum tuum fraudem, nē lucrō tē tuō frūstrer?
        </div>

        <div class="line-container" id="Petrus.138">
            <div class="line-character">
                Petrus
            </div>
            Persuādeō mihi, quod rēs est, Theagenēs aut Aeschīnis tibi pecūniās esse, quibus, cum mare vītem prōtulerit,
            solvās quod dēbēs. Crēdō tibi loculōs esse ināniīs et ārāneīs opplētōs magis quam pecūniīs. In prōmptū habeō
            cōnsilium. Sī nōn est quod numerēs, est quod pignerēs. Fac tunicam esse pignerāticiam, aut, sī māvīs,
            thōrācem praebe pignerandum. Neque enim quicquam aliud praeter vestēs et vacuam crūmenam tibi in numerātō
            esse crēdō, quod oppiguerēs.
        </div>

        <div class="line-container" id="Andreas.139">
            <div class="line-character">
                Andrēās
            </div>
            Tacē Petre, nisi pūgnōs ēdere mālīs. Quis tē rērum hārum cēpit arbitrum? Nōndum postulātus sum dēbitī. Tū
            tuō pede mētiris omnēs. Cum tibi nihil sit aeris, itidem crēdis et nihil esse nōbīs argentī. Plūs mihi adhūc
            est argentī, quam lūdendō velim prōfundere. Imō sī nihil esset praeter ūnum obolum, caeterum graviōrī nexū
            tenērer, nec impraesentiārum ad plēnum essem solvendō, datōque vel ūnō obolō māximam partem dēbitī
            reliquārer, nihil dubitō quīn vel ūnum teruncium esset Nicolaus meus aequō animō acceptūrus, et citius
            reliqua remissūrus, quam ob ea mihi dīcam scrīptūrus.
        </div>

        <div class="line-container" id="Nicolaus.140">
            <div class="line-character">
                Nicolaus
            </div>
            Nōn est quod metuās, mē facilī ūteris crēditōre. Nōn erō tibi sevērus interpellātor exāctōrve. Agam
            crēditōrem, et patiar tē esse in aere meō, quamdiū volēs, nec appellābō. Crēdam tibi hoc lucrī, quantum
            volēs temporis. Sumus mūtuā necessitūdine atque amīcitiā coniūnctī: neque eam solūtam aut discissam
            arbitror, licet nōnnihil altercātī simus. Nam ex mē coniectūram faciō, tibi nōn esse loculōs aere distentōs,
            cum nunc īnset tempus ad patriam redeundī, et novum commeātum comparandī. Meō pede mētior aliōs meī similēs.
        </div>

        <div class="line-container" id="Petrus.141">
            <div class="line-character">
                Petrus
            </div>
            Ohē satis est, nē forte vel Corycaeus quispiam auscultet, vel praeceptor ipse usquam locōrum sē abdiderit,
            et nostrās observet nūgās, et postmodō poenās ā nōbīs exigat.
        </div>

        <div class="line-container" id="Andreas.142">
            <div class="line-character">
                Andrēās
            </div>
            Quid sī videat et inaudiat omnia? quid peccāmus? nōnne lūdendī arbitrium est nōbīs factum? Pānicum est quod
            metuis.
        </div>

        <div class="line-container" id="Nicolaus.143">
            <div class="line-character">
                Nicolaus
            </div>
            St: Audiāmus quis clāmor auribus nostrīs advolet. Quis nōbīs acclāmat? Quis age clāmor nostrīs advolvuitur
            auribus? Heus tū quis occlāmitat nōbīs? Quid illa exclāmātiō sibi vult?
        </div>

        <div class="line-container" id="Petrus.144">
            <div class="line-character">
                Petrus
            </div>
            Heus Sibrande, quō concurritur? Quid clāmor sibi vult?
        </div>

        <div class="line-container" id="Sibrandus.145">
            <div class="line-character">
                Sibrandus
            </div>
            Nēscīs ō bone? Mediastīnus conclāmat ad merendam. Inclāmāmur et accersimur pomerīdiānum ad cibum sūmendum:
            ad antecoenium capiendum.
        </div>

        <div class="line-container" id="Petrus.146">
            <div class="line-character">
                Petrus
            </div>
            Huiuscemodi vōx nihil malī obnunciat. Nihil iūcundius aurēs meās afflat: nihil laetius īnfluit auribus:
            nihil aurēs meās titillat mollius et suāvius, quam dum aut convocanur ēsum, aut lūdendī potestās nōbīs
            factum ītur.
        </div>

        <div class="line-container" id="Sibrandus.147">
            <div class="line-character">
                Sibrandus
            </div>
            Eādem et mihi mēns est, idem animus, eādem sententia. Saepius est mihi animus in patīnīs, aut in
            sphaeristeriō, ut ingenuē fatear, quam in librīs. Nūlla mihi vōx trīstior, nūlla odiōsior aurēs personat,
            quam quā vel ad librōs ēvolvundōs, vel ad dictāta reddenda compellimur.
        </div>

        <div class="line-container" id="Andreas.148">
            <div class="line-character">
                Andrēās
            </div>
            Sed quid resistimus hīc frūstrā, et illōrum nūgīs aurēs praebēmus?
        </div>

        <div class="line-container" id="Nicolaus.149">
            <div class="line-character">
                Nicolaus
            </div>
            Imō audiāmus. Bīthus reperit suum Bacchium.
        </div>

        <div class="line-container" id="Sibrandus.150">
            <div class="line-character">
                Sibrandus
            </div>
            Nihil avidius bibō auribus, nihil blandius īnsonat auribus, quam vōx praeceptōris lūdendī nōbīs arbitrium
            facientis. Statim audītā vōce, lūdite, videor mihi esse in coelō. Nihil potest dulcius resonāre in auribus
            meīs illā vōce, nihil amoeniōrī voluptāte permulcet aurēs meās. Contrā nihil molestius pulsat aurēs meās,
            nihil odiōsius percellit aurēs, quam quō signō vel ad vōcem vīvam audiendam vel ad mūtōs magistrōs
            cōnsulendōs īre iubēmur. Semper māne cum expergīscor, cum ēvigilō, cum somnus cadit oculīs, prīmum
            commeditor, et animō mēcum volvō, quālisnam illūcēscat nōbīs diēs an fēriātus an studiīs dēdicātus. Sī diēs
            lūsibus oriātur oblectandus, diffundor animō vultūque et ex nīdō lubēns citusque ēvolō. Sīn studiīs videātur
            diēs accommodandus, grāvor lūcem mātūtīnam, frontem caperō, animum contrahō, gravīque veternō corripior, ut
            sī liceat, malim perpetuum diem et dormīre et iēiūnāre ac scholīs abesse, quam surgere lectō et interesse
            lūdō litterāriō, ac statīs hōrīs vacuum subinde ventrem cibīs opipārīs satiāre. Ita priusquam ex cubīculārī
            lectō exsiliam, dēsideō striātā et astrīctā fronte fermē quadrantem hōrae, partim caput scalpēns, partim
            manūs cōnfricāns, partim pandiculāns et ōscitāns, partim animō mēcum nesciō quid īmagināns, aut hūc illūcue
            flectēns oculōs, et aliquandō numerāns quot quadrīs aut quot quadrantālibus, nostra speculāria cōnstent.
        </div>

        <div class="line-container" id="Petrus.151">
            <div class="line-character">
                Petrus
            </div>
            Nae tū mihi simillimus es. Eādem ista mihi quoque frequenter incessit cogitātiō. Sed missās faciāmus hās
            fābulās. Vidē ut cōnfluunt ad culīnam, cōnvolēmus et nōs eōdem, nē comēsā merendā, post festum veniāmus, ubī
            proterviam fēcissent.
        </div>

        <div class="line-container" id="Sibrandus.152">
            <div class="line-character">
                Sibrandus
            </div>
            Eāmus curriculō, nē lūdendī quam ēdendī dīcāmur avidiōrēs.
        </div>

        <div class="line-container" id="Petrus.153">
            <div class="line-character">
                Petrus
            </div>
            Imō nē ad lūdendum quam ad studendum videāmur prōpensiōrēs. Nam quanvīs acū rem tangerent, quī illud
            impingerent cōnvītiī, tālis tamen habērī nōllem.
        </div>

        <div class="line-container" id="Sibrandus.154">
            <div class="line-character">
                Sibrandus
            </div>
            Nec ego. Hem tibi praeeō. Occupet extrēmum scabiēs.
        </div>

        <div class="line-container" id="Petrus.155">
            <div class="line-character">
                Petrus
            </div>
            Hem tuīs vestīgiīs īnstō, tēque subsequor.
        </div>

        <div class="line-container" id="Nicolaus.156">
            <div class="line-character">
                Nicolaus
            </div>
            Quam pulchrē suīs sē colōribus dēpinxērunt.
        </div>

        <div class="line-container" id="Andreas.157">
            <div class="line-character">
                Andrēās
            </div>
            Graphicē profectō, ut nec ipse melius potuisset Apēllēs.
        </div>

        <div class="line-container" id="Nicolaus.158">
            <div class="line-character">
                Nicolaus
            </div>
            Sed valeant ista. Caeterum quī sit vērīsimile, ut ūnum hunc lūdum ad antecoenium usque prōtulērimus?
        </div>

        <div class="line-container" id="Andreas.159">
            <div class="line-character">
                Andrēās
            </div>
            Plūrimum temporis fābulandō atque rīxandō contrīvimus. Dērīculum est, et scommatis excipiendum, quod tantum
            temporis exēmerit nōbīs ūnicus hic lūdus.
        </div>

        <div class="line-container" id="Nicolaus.160">
            <div class="line-character">
                Nicolaus
            </div>
            Quid sī in hanc partem interpretēmur tantī temporis iactūram, sī hoc modo nostrīs blandiāmur errōribus, sī
            hoc
            verbōrum lēnōciniō nōbīs palpēmur, animōsque solēmur nostrōs, ut dīcāmus, sī quis nōs rīsibus incessere
            volet, nōbīs
            nostrā sponte exercitātiōnis caussā tam diū lūsum, et artis nostrae perīculum esse factum, ut aliās, sī
            quandō in
            sērium certāmen sit dēscendendum, īnstrūctiōrēs et prōmptiōrēs veniāmus.
        </div>

        <div class="line-container" id="Andreas.161">
            <div class="line-character">
                Andrēās
            </div>
            Callidum commentum. Interim id nē sīs nescius velim (repetam enim nē forte effluat animō, et triumphum tibi
            dēcernās
            tōtum) nōn omnī penitus mē victōriā exūtum, sed dīmidiātā potītum, ut dum tū triumphēs, mihi saltem ovāre
            liceat.
            Nam ēvīcimus terminōs, ego ūnum, tū duōs.
        </div>

        <div class="line-container" id="Nicolaus.162">
            <div class="line-character">
                Nicolaus
            </div>
            Vidē quid factitēs, nē tuō iūmentō tibi malum accersās: nē tibimet ipse malī fontem reperiās, nē irritēs
            crabrōnēs,
            nē Camārīnam moveās, nē octipedem excitēs, nē tuō ipsīus capiāre laqueō, nē in tuum ipsīus malum lūnam
            dēdūcās, nē
            tuō tibi tē iugulēs gladiō, nē anagȳrim commoveās, nē turdus tibi malum cacēs, nē capra contrā tē cornua, sī
            mēcum
            exāctam ratiōnem īnīre postulēs. Sīn tacitus tē victum agnōscās, ut pār est, tōtīus multae, quantam
            commīsistī,
            grātiam tibi sum factūrus, nisi tū forte dīcās, nōn nisi tālitrō lūsum esse, atque ita tibi sedeat, cum ut
            cōnvēnerat inter nōs, sit tuum prōnunciāre, quantī lūsitāverimus.
        </div>

        <div class="line-container" id="Andreas.163">
            <div class="line-character">
                Andrēās
            </div>
            <i>Dīcite iō paean, et iō bis dīcite paean,<br>
                Indemnēs pulchrē lūsimus arte parī,</i>
            <br><br>
            Hoc tibi distichon prō praemiō largimur, partim aliēnō ingeniō, partim nostrō Mārte compositum.
        </div>

        <div class="line-container" id="Nicolaus.164">
            <div class="line-character">
                Nicolaus
            </div>
            Āpage, nōn accipiō mendax distichon. Dōnō tibi potius atque remittō tōtum, quod lucrātus sum.
        </div>

        <div class="line-container" id="Andreas.165">
            <div class="line-character">
                Andrēās
            </div>
            Cūr mendax? Imō lūsimus arte parī, sed fortūnā ūsus inīquā porrēxī herbam, aliās mihi quam dabis ipse
            vicissim.
        </div>

        <div class="line-container" id="Nicolaus.166">
            <div class="line-character">
                Nicolaus
            </div>
            Logī. Vērum sat fābulārum. Omnēs abiērunt sūmptum merendam: eāmus, sī volēs, et nōs.
        </div>

        <div class="line-container" id="Andreas.167">
            <div class="line-character">
                Andrēās
            </div>
            Hem tibi praecurrō.
        </div>

        <div class="line-container" id="Nicolaus.168">
            <div class="line-character">
                Nicolaus
            </div>
            Ipse sequor. Imō cursū tibi facile anteuerterem, nisi forēs pōmāriī relīquissēs mihi obserandās, quās prius
            oportet
            occlūdam quam huic āvolēm.
        </div>

        {% assign prev_sequence = page.sequence | minus: 1 %}
        {% assign next_sequence = page.sequence | plus: 1 %}
        {% assign files = site.html_pages | where_exp: "page", "page.path contains 'files/'" %}
        {% assign neighbors = files | where: "type", "Colloquium" | where: "author", page.author | where: "collection",
        page.collection %}
        {% assign prev_page = neighbors | where: "sequence", prev_sequence | first %}
        {% assign next_page = neighbors | where: "sequence", next_sequence | first %}

        <div class="nav-buttons">
            <a href="{{ prev_page.url }}" class="nav-button nav-back">⟵ Previous</a>
            <a href="{{ next_page.url }}" class="nav-button nav-next">Next ⟶</a>
        </div>
    </div>
</body>
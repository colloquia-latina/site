        ---
        title: Paedalogia - Dialogus Primus
        subtitle: Caspar et Modestus dē nūndinīs fābulantur.
        type: Colloquium
        author: Mosellanus
        topic: Waking Up
        difficulty: Moderate
        sequence: 8
        character_count: 2
        permalink: /mosellanus/paedalogia-dialogus-primus/
        ---

        <!DOCTYPE html>

        <head>
            <title>{{page.title}}</title>
            <meta name="viewport" content="width=device-width, initial-scale=1.0">
            <link rel="icon" type="image/x-icon" href="/images/favicon.ico">
            <link rel="stylesheet" href="/style-reading.css">
            <link rel="stylesheet" href="/style-common.css">
            <link rel="stylesheet" href="/w3.css">
            <script src="/scripts/lazysizes.min.js" async=""></script>
        </head>

        <body>

            <div class="w3-top">
                <div class="w3-bar w3-black">
                    <a href="/" class="w3-bar-item w3-button w3-mobile"><b>Colloquia Latina</b></a>
                    <a href="{{ site.baseurl }}/{{ page.author | downcase | replace: ' ', '-' }}/"
                        class="w3-bar-item w3-button w3-mobile">{{ page.author }}</a>
                    <div class="w3-bar-item w3-mobile w3-center"><i>{{ page.title }}</i></div>
                </div>
            </div>
            <div style="height:7em"></div>


            <div class="main-content">
                <h1>{{page.title}}</h1>
                <h3>{{page.subtitle}}</h3>

                <div class="characters">
                    Persōnae<br>
                    Caspar, Modestus
                </div>

                <div class=“line-container” id=“Caspar.1”>
                    <div class=“line-character”>
                        Caspar
                    </div>
                    Age vērō, Modeste: quot diēs hinc absunt nūndinārum fēriae, quibus frequentēs adeō hūc peregrīnī
                    adveniunt mercātōrēs?
                </div>
        </body>


            <div class="dialogue-title">
DIALOGUS VIII. Andrēās ac Philippus dē vīndēmiā et aucupiō loquuntur.
      </div>

    <div class="personae">
Persōnae
Andrēās, Philippus
      </div>

    <div class=“line-container” id=“Andrēās.1”>
      <div class=“line-character”>
        Andrēās
      </div>
Utinam, mī Philippe, iam domī apud parentēs agerēmus!
      </div>

    <div class=“line-container” id=“Philippus.2”>
      <div class=“line-character”>
        Philippus
      </div>
Quid ita?
      </div>

    <div class=“line-container” id=“Andrēās.3”>
      <div class=“line-character”>
        Andrēās
      </div>
Rogās? Imminet iam vīndēmiae tempus, quō nūllum tōtō annō nostrātibus accidit laetius.
      </div>

    <div class=“line-container” id=“Philippus.4”>
      <div class=“line-character”>
        Philippus
      </div>
Quid ego audiō? Tūne simul vīnitōrem vīs agere et litterārum cultōrem?
      </div>

    <div class=“line-container” id=“Andrēās.5”>
      <div class=“line-character”>
        Andrēās
      </div>
Animī causā racēmōs dēcerperēmus, dēgustārēmus ē lacū mustum; neque enim diūtius abesse optārem, quam mustum in dōlia condītum dēferbuisset dēspūmāssetque; ad haec dēcoquerēmus sapam, defrūtum ac vīnī veteris faecem. Quid quod nōbīs licēret et aucupiō voluptātem quaerere, siquidem volucrēs captārēmus iam rētibus explicātīs, iam pedicīs fīxīs, nōnnunquam vērō et vīminibus viscō illitīs!
      </div>

    <div class=“line-container” id=“Philippus.6”>
      <div class=“line-character”>
        Philippus
      </div>
Sine: parentēs hārum rērum cūram gerant; tū, sī sapis, in litterīs tē oblectā!
      </div>

    <div class=“line-container” id=“Andrēās.7”>
      <div class=“line-character”>
        Andrēās
      </div>
Atquī audīvī magnōs virōs in eiusmodī rūsticīs rēbus oblectātiōnem quaesīvisse.
      </div>

    <div class=“line-container” id=“Philippus.8”>
      <div class=“line-character”>
        Philippus
      </div>
Rēctē, quandō magnīs virīs haec sunt permittenda; nōbīs vērō, quī nōndum ultrā prīmās litterās prōgressī sumus, nōn itidem.
      </div>

    <div class=“line-container” id=“Andrēās.9”>
      <div class=“line-character”>
        Andrēās
      </div>
Semper tū quidem meīs adfectibus obstrepis, nōn minus quam praeceptor.
      </div>

    <div class=“line-container” id=“Philippus.10”>
      <div class=“line-character”>
        Philippus
      </div>
Quod ad tē attinet, age, age, ut lubet; mē certē nōn habēbis huius tuae stultitiae comitem.
      </div>

    <div class="dialogue-title">
DIALOGUS IX. Dē auctōribus proximō sēmēstrī in scholā praelegendīs.
      </div>

    <div class="personae">
Persōnae
Thomās, Hierōnymus
      </div>

    <div class=“line-container” id=“Thomās.1”>
      <div class=“line-character”>
        Thomās
      </div>
Quid est, quod illāc venīs, Hierōnyme, aut ubi fuistī?
      </div>

    <div class=“line-container” id=“Hierōnymus.2”>
      <div class=“line-character”>
        Hierōnymus
      </div>
Redeō ā praeceptōre eō, quī ā lūdīmagistrō prīmās tenet.
      </div>

    <div class=“line-container” id=“Thomās.3”>
      <div class=“line-character”>
        Thomās
      </div>
Age, quid is nārrat dē auctōribus hōc sēmēstrī praelegendīs? Iam enim, sīcut opīnor, eōrum dēlēctum habuērunt.
      </div>

    <div class=“line-container” id=“Hierōnymus.4”>
      <div class=“line-character”>
        Hierōnymus
      </div>
Habuērunt idque, sīcuti dīcī audiō, prūdenter. Nam praeter utriusque linguae rudīmenta ex Fabiī praescrīptō coniūnctim trādenda prīmum Terentiānās cōmoediās expōnendās suscēpērunt, quod hic scrīptor ex Latīnīs paene sōlus Rōmānī sermōnis nātīvam et genuīnam proprietātem retineat, adeō ut nec Mārcum Tullium, ōrātōrem prīncipem, puduerit ad huius exemplum ōrātiōnēs suās fōrmāre; deinde Marcī Tulliī Officia, quod is liber nōn linguam sōlum ēloquentiā poliat, sed et pectus rēctīs mōribus īnstruat, unde et Plīniī iūdiciō nōn legendus, sed ad verbum sit ēdiscendus. Postrēmō aliquot Vergiliānī poēmatis librī expōnentur, nempe ut Augustīnī iūdiciō optimus poēta tenerīs animīs īnfīxus in omnem usque vītam haereat. Ad haec, quandō parum est aequum Chrīstiānōs in gentīlium librīs esse tōtōs, eīs diēbus, quibus fēriās agimus ēlegantissimōs simul et gravissimōs hymnōs Aurēliī Prūdentiī, gravis et sānctī virī, audiēmus aut, sī hī displiceant, 'Enchīridion mīlitis Chrīstiānī' ab Erasmō Roterodamō accūrātissimē ēlabōrātum. Quae sī, ut spērō, et prō suō officiō explicārint accūrātē praeceptōrēs et nōs parī dīligentiā excēperīmus, nōn opīnor male hoc sēmēstre nōbīs fore collocātum.
      </div>

    <div class=“line-container” id=“Thomās.5”>
      <div class=“line-character”>
        Thomās
      </div>
Nōn iniūriā hunc laudant dēlēctum, mī Hierōnyme; neque enim unquam eōrum mihi placuit īnstitūtum, quī hīs et id genus aliīs optimīs scrīptōribus posthabitīs in Āpulēiō, Capellā et eius farīnae auctōribus cēterīs bonās hōrās male collocant, quī scrīptōrēs Cicerōniānā ēloquentiā nōn contentī sibi sōlīs novam dīcendī ratiōnem invēnērunt, quasi nōn summum sit ōrātiōnis vitium ā commūnī dīcendī cōnsuētūdine abhorrēre. Nam quī citrā dēlēctum Catullōs, Tibullōs, Mārtiālēs et huiusmodī ēnārrant et per hoc discipulōs peregrīna et prōdigiōsa docent vitia, hī mihi nōn verbīs, sed verberibus coercendī videntur. Hī enim sunt illī poētae, quōs sōlōs ē rē pūblicā suā pellendōs statuit Platō. Atque haec nōn ex mē dīcō, sed quod sīc cēnsentēs audīverim doctissimōs pariter et integerrimōs virōs.
      </div>

    <div class=“line-container” id=“Hierōnymus.6”>
      <div class=“line-character”>
        Hierōnymus
      </div>
Rēctē ergō facit lūdī noster magister, quī eiusmodī nihil in scholam suam irrēpere sinit. Sed ego iam rēctā hinc in bibliopōlīum concēdam librōs, dē quibus dīxī, coēmptūrus.
      </div>

    <div class=“line-container” id=“Thomās.7”>
      <div class=“line-character”>
        Thomās
      </div>
Nostīn' quantī haec simul emī possint?
      </div>

    <div class=“line-container” id=“Hierōnymus.8”>
      <div class=“line-character”>
        Hierōnymus
      </div>
Hauddum licitātus sum; opīnor aureō nummō, siquidem audiō indicārī argenteīs vīgintī quattuor.
      </div>

    <div class=“line-container” id=“Thomās.9”>
      <div class=“line-character”>
        Thomās
      </div>
Bene habet, quod nōn plūrīs vēnduntur: aliōquī, quae mea est egestās, coemere nōn suffēcissem.
      </div>

    <div class=“line-container” id=“Hierōnymus.10”>
      <div class=“line-character”>
        Hierōnymus
      </div>
Eāmus ergō.
      </div>

    <div class=“line-container” id=“Thomās.11”>
      <div class=“line-character”>
        Thomās
      </div>
Quandō vīs; in mē nōn est mora.
      </div>

    <div class="dialogue-title">
DIALOGUS X. Complectēns fōrmulās loquendī dē fēriīs.
      </div>

    <div class="personae">
Persōnae
Stephanus, Laurentius
      </div>

    <div class=“line-container” id=“Stephanus.1”>
      <div class=“line-character”>
Stephanus
      </div>
Quem aiunt hodiē apud populum in templō nostrō contiōnātūrum, mī Laurentī?
      </div>

    <div class=“line-container” id=“Laurentius.2”>
      <div class=“line-character”>
Laurentius
      </div>
Audiō quempiam ē monachīs in suggestum prōditūrum.
      </div>

    <div class=“line-container” id=“Stephanus.3”>
      <div class=“line-character”>
Stephanus
      </div>
Mīror nōn īnsignem aliquem theologum eī negōtiō adhibērī, maximē cum ingēns hominum turba hodiē in hanc aedem cōnfluat, proptereā quod sacrificus quīdam nūper in sacerdōtum ōrdinem assūmptus prīmum sacra faciet.
      </div>

    <div class=“line-container” id=“Laurentius.4”>
      <div class=“line-character”>
Laurentius
      </div>
Et mihi mīrum vidētur, quamquam, quod ad mē attinet, vellem contiō quam brevissima habērētur. Etenim iam nunc vehementer ēsuriō bīduānō iam paene ieiūniō mācerātus. Nam hīs diēbus, quibus ā carnibus abstinētur, nunquam abeō rēctē saturātus.
      </div>

    <div class=“line-container” id=“Stephanus.5”>
      <div class=“line-character”>
Stephanus
      </div>
Duās adhūc hōrās edendī aviditās tibi est reprimenda, siquidem praeter contiōnem, quae hōram poscit, scīs quantum temporis in summō sacrificiō choraula sibi sūmat, quam etiam paene superant hae nostrae cantiōnēs suprā modum prōlixae.
      </div>

    <div class=“line-container” id=“Laurentius.6”>
      <div class=“line-character”>
Laurentius
      </div>
Male sit istīs, quī hārum rērum nōbīs sunt auctōrēs! Ipse certē statim, ubi perāctum fuerit sacrum, ad dīvitum ōstia citātō adeō cursū contendam, ut sī nōn in prīmīs, secundīs saltem et tertiīs stipem accipiam.
      </div>

    <div class=“line-container” id=“Stephanus.7”>
      <div class=“line-character”>
Stephanus
      </div>
Sed mē vix antevertēs.
      </div>

    <div class=“line-container” id=“Laurentius.8”>
      <div class=“line-character”>
Laurentius
      </div>
Rēs ipsa indicābit.
      </div>

    <div class="dialogue-title">
DIALOGUS XI. Clēmēns et Rēmigius dē diē ā fēriīs secundō, quem Mārtis vocant, cōnfābulantur.
      </div>

    <div class="personae">
Persōnae
Clēmēns, Rēmigius
      </div>

    <div class=“line-container” id=“Clēmēns.1”>
      <div class=“line-character”>
Clēmēns
      </div>
Vae nōbīs, mī Rēmigī: ultrā praescrīptum dormīvimus! Iam enim sōl undique plēnā lūce resplendet, ut septimae hōrae signum datum liceat conicere.
      </div>

    <div class=“line-container” id=“Rēmigius.2”>
      <div class=“line-character”>
Rēmigius
      </div>
Nōn, opīnor, caelum aliōquī praeter mōrem est serēnum, etiamsī aliās hōc diē somnulentiae meae poenās nōn rārō dedī.
      </div>

    <div class=“line-container” id=“Clēmēns.3”>
      <div class=“line-character”>
Clēmēns
      </div>
Utcumque sit, male metuō mihi ā ferulā; quārē occāsiōnem aliquam, quā hodiē ē scholīs ēmanēre liceat, quaeram.
      </div>

    <div class=“line-container” id=“Rēmigius.4”>
      <div class=“line-character”>
Rēmigius
      </div>
Quam eam?
      </div>

    <div class=“line-container” id=“Clēmēns.5”>
      <div class=“line-character”>
Clēmēns
      </div>
Scīs, quid ā nōbīs heri contenderit hera nostra?
      </div>

    <div class=“line-container” id=“Rēmigius.6”>
      <div class=“line-character”>
Rēmigius
      </div>
Sciō, nempe ut familiam hauriendīs aquīs iuvēmus. Sed quid tum?
      </div>

    <div class=“line-container” id=“Clēmēns.7”>
      <div class=“line-character”>
Clēmēns
      </div>
Haec erit rīma satis idōnea, per quam ēlabāmur; quamobrem tuum erit, ubi octāvae signum audītum fuerit, quasi ē mediīs labōribus in lūdum ingredī atque ā praeceptōribus ēmanendī cōpiam poscere hāc ipsā, quam dīxī, causā assignātā.
      </div>

    <div class=“line-container” id=“Rēmigius.8”>
      <div class=“line-character”>
Rēmigius
      </div>
Vereor, ut prōcēdat commentum, quandōquidem hōc diē, quō fūnus magnificum est dēdūcendum et dēfūnctī manibus parentandum, vix facultātem hanc dabit et aliōquī paucī iam adsunt, quī pompam īnstruant.
      </div>

    <div class=“line-container” id=“Clēmēns.9”>
      <div class=“line-character”>
Clēmēns
      </div>
Tentandum est, utcumque rēs exeat; ac nesciō quōmodo hāc diē mihi semper invīsum est scholās adīre nōn minus quam sī in pistrīnum aliquod mihi sit redeundum. Crēdō, quod prīdiānī ōtiī sēnsus adhūc reliquus sīc reluctantem faciat.
      </div>

    <div class="dialogue-title">
DIALOGUS XII. Dē nūptiīs, balneīs ac vīscerātiōnibus.
      </div>

    <div class="personae">
Persōnae
Burchardus, Albīnus
      </div>

    <div class=“line-container” id=“Burchardus.1”>
      <div class=“line-character”>
Burchardus
      </div>
Nūptiās hodiē futūrās aiunt, Albīne, tū quippiam eā dē rē audīstī?
      </div>

    <div class=“line-container” id=“Albīnus.2”>
      <div class=“line-character”>
Albīnus
      </div>
Audīvī.
      </div>

    <div class=“line-container” id=“Burchardus.3”>
      <div class=“line-character”>
Burchardus
      </div>
Danda est opera, ut et nōs ē nūptiālibus cibīs aliquid acquīrāmus.
      </div>

    <div class=“line-container” id=“Albīnus.4”>
      <div class=“line-character”>
Albīnus
      </div>
Quod ad cibum attinet, hodiē nihil moror: heri enim mihi prōspexī, unde hunc diem commodē liceat trānsigere; sed quod ā prandiō saltātiōnem in theātrō spectāre nōn possum, hōc vērō est, quod mē male habet.
      </div>

    <div class=“line-container” id=“Burchardus.5”>
      <div class=“line-character”>
Burchardus
      </div>
At quid vetat, quō minus spectēs?
      </div>

    <div class=“line-container” id=“Albīnus.6”>
      <div class=“line-character”>
Albīnus
      </div>
Ignōrās forsan in hunc diem nōbīs piī cuiuspiam beneficiō balneās grātuītō condictās; ā quibus abesse saltātiōnis spectandae studiō an tū putās fore cōnsultum?
      </div>

    <div class=“line-container” id=“Burchardus.7”>
      <div class=“line-character”>
Burchardus
      </div>
Vidē: nisi submonuissēs, ēgregiē fuissem oblītus, neque vēnisset in mentem vīscerātiōnis, quae et ipsa in hodiernum diem est cōnstitūta. Valeant nūptiae cum spōnsō ac spōnsā; nōs quae propius ad nōs pertinent cūrēmus.
      </div>

    <div class="dialogue-title">
DIALOGUS XIII. Sixtus et Alexander dē ingeniī praestantiā contendunt.
      </div>

    <div class="personae">
Persōnae
Sixtus, Alexander
      </div>

    <div class=“line-container” id=“Sixtus.1”>
      <div class=“line-character”>
Sixtus
      </div>
Fēlīx tū quidem es, mī Alexander, cui ingenium tam fēcundum tamque perspicāx contigit
      </div>

    <div class=“line-container” id=“Alexander.2”>
      <div class=“line-character”>
Alexander
      </div>
Est nōbīs, Chrīstō Deō grātiā, nōn omnīnō īnfēlīx, sed tamen nōn tantum, quam forsan tibi vidētur. Fit enim, nesciō quō modō, ut nostrī nōsmet paeniteat, aliēna ferē suspiciāmus.
      </div>

    <div class=“line-container” id=“Sixtus.3”>
      <div class=“line-character”>
Sixtus
      </div>
Et tū, quantum audiō, aliquid īnsuper dēsīderās.
      </div>

    <div class=“line-container” id=“Alexander.4”>
      <div class=“line-character”>
Alexander
      </div>
Quidnī? Quandō memoriam mihi sentiō omnīnō flūxam et parum tenācem; nam ut facile quae trāduntur percipiō, ita nōn sine maximō negōtiō percepta retineō.
      </div>

    <div class=“line-container” id=“Sixtus.5”>
      <div class=“line-character”>
Sixtus
      </div>
At ego difficulter intellegō, vērum semel intellēcta diūtissimē reservō; et, ut videō, tibi cēreum est ingenium, mihi vērō saxeum. Cērae quidvīs facile impresserīs, at impressum vestīgium statim ēvānēscit; saxō tametsī quid nōn sine labōre īnsculpitur, semel tamen īnsculptum multīs saeculīs dūrat.
      </div>

    <div class=“line-container” id=“Alexander.6”>
      <div class=“line-character”>
Alexander
      </div>
Rēctē plānē cōnfers, sed hoc mē male habet, quod videās plērōsque ingeniō numerīs omnibus fēlīcissimō praeditōs, at vicissim mōribus adeō turpibus, ut nōn ineptē dīxerīs eōrum ingenia male habitāre.
      </div>

    <div class=“line-container” id=“Sixtus.7”>
      <div class=“line-character”>
Sixtus
      </div>
Crēdō dictērium hoc vetus esse et ōlim dē Galbā, homine ad prōdigium usque dēfōrmī, dictum ; sīc enim audīre commeminī.
      </div>

    <div class=“line-container” id=“Alexander.8”>
      <div class=“line-character”>
Alexander
      </div>
Probe, sed nec ipse, opīnor, ineptē hūc dētorsī.
      </div>

    <div class="dialogue-title">
DIALOGUS XIV. Dē signō tintinnābulōrum dēque immodicō somnō.
      </div>

    <div class="personae">
Persōnae
Servius, Sulpicius
      </div>

    <div class=“line-container” id=“Servius.1”>
      <div class=“line-character”>
Servius
      </div>
Quīn surgis, Sulpicī? Iam tintinnābula ultimum dīlūculāris sacrificiī signum dedērunt, et nōn ignōrās, quantā hominum frequentiā hoc sacrum peragātur, ut flāgitium plānē sit nōs in tempore nōn adesse.
      </div>

    <div class=“line-container” id=“Sulpicius.2”>
      <div class=“line-character”>
Sulpicius
      </div>
Iamiam surgam, tametsī caput adhūc sopōrē grave sentiō ; utinam licēret ad satietātem usque dormīre ! Imitārer certē hodiē Horātiānōs illōs iuvenēs, quibus pulchrum vidētur in mediōs dormīre diēs.
      </div>

    <div class=“line-container” id=“Servius.3”>
      <div class=“line-character”>
Servius
      </div>
At ego tē diūtius nōn opperior, nē haec mora mihi plāgās lucrīfaciat. Ego hinc abeō ; tū, quandō lubet, sequere aut tuō perīculō dormī.
      </div>

    <div class=“line-container” id=“Sulpicius.4”>
      <div class=“line-character”>
Sulpicius
      </div>
Iamiam tē comitābor; nē festīnā tantopere.
      </div>

    <div class=“line-container” id=“Servius.5”>
      <div class=“line-character”>
Servius
      </div>
Nihil moror: nunc nōn est nūgandī locus ; ā prandiō vērō, ubi prō mōre nōbīs ā studiīs remissiō data fuerit, nūgābimur.

    <div class="dialogue-title">
DIALOGUS XV. Henricus et Fridericus dē lūdendī ratiōne aiunt.

    <div class="personae">
Persōnae
Henricus, Fridericus
      </div>

    <div class=“line-container” id=“Henricus.1”>
      <div class=“line-character”>
Henricus
      </div>
Tū nōbīscum pilā lūdēs, Friderice? An cum istīs cursū māvīs certāre?
      </div>

    <div class=“line-container” id=“Fridericus.2”>
      <div class=“line-character”>
Fridericus
      </div>
Māllem cum ūnō et alterō iūcundō sodālī dēambulātum īre.
      </div>

    <div class=“line-container” id=“Henricus.3”>
      <div class=“line-character”>
Henricus
      </div>
Quīn tū ante paulisper pīlā collūdis? Posteā et nōs ūnā tēcum dēambulābimus.
      </div>

    <div class=“line-container” id=“Fridericus.4”>
      <div class=“line-character”>
Fridericus
      </div>
At ego huiusce lūdī nōn admodum sum perītus, nam nec cautē pilam mittere nec missam manū satis certā excipere sufficiō.
      </div>

    <div class=“line-container” id=“Henricus.5”>
      <div class=“line-character”>
Henricus
      </div>
Nihil est, quod hāc grātiā sīs sollicitus: ipsa reī exercitātiō tē satis quid factō opus sit admonēbit. Quod sī hinc modīs omnibus abhorrēs, age lūdum minōris negōtiī, nempe globulārem incipiāmus.
      </div>

    <div class=“line-container” id=“Fridericus.6”>
      <div class=“line-character”>
Fridericus
      </div>
Quandō ita vultis, nōn recūsō, tametsī praeter rīsum spectantium nihil mē lucrātūrum sciō. Siquidem ubi deciēs aberrārō, vix semel tandem feriō idque cāsū magis quam arte.
      </div>

    <div class=“line-container” id=“Henricus.7”>
      <div class=“line-character”>
Henricus
      </div>
Nōn magnī refert in hōc certāmine, vincās an vincāris; neque enim caput agitur aut prō pecūniā certātur.
      </div>

    <div class="dialogue-title">
DIALOGUS XVI. Iūliānus et Damiānus dē quaestiōnibus commissōrum, quae diē Veneris in lūdīs exercentur.
      </div>

    <div class="personae">
Persōnae
Iūliānus, Damiānus
      </div>

    <div class=“line-container” id=“Iūliānus.1”>
      <div class=“line-character”>
Iūliānus
      </div>
Ō noster Dāmiane, adest rūrsus diēs, quem ego nōn minus nōbīs nefāstum et exsecrandum putō quam ōlim Rōmānī illum, quō in Cannēnsī pugnā tot Rōmānōrum mīlia ab Hannibale sunt trucīdāta.
      </div>

    <div class=“line-container” id=“Damiānus.2”>
      <div class=“line-character”>
Damiānus
      </div>
Quid ita? Num malī aliquid huic scholae ex hōc diē impendet?
      </div>

    <div class=“line-container” id=“Iūliānus.3”>
      <div class=“line-character”>
Iūliānus
      </div>
Et tū nescīs, praesertim tot annōs in lūdīs versātus?
      </div>

    <div class=“line-container” id=“Damiānus.4”>
      <div class=“line-character”>
Damiānus
      </div>
Quī scīre possum scholae huius cōnsuētūdinem nūper admodum hūc profectus?
      </div>

    <div class=“line-container” id=“Iūliānus.5”>
      <div class=“line-character”>
Iūliānus
      </div>
Quaestiōnēs hodiē fīunt in lūdō nōn aliter quam quādam carnificīnā.
      </div>

    <div class=“line-container” id=“Damiānus.6”>
      <div class=“line-character”>
Damiānus
      </div>
Quid nārrās?
      </div>

    <div class=“line-container” id=“Iūliānus.7”>
      <div class=“line-character”>
Iūliānus
      </div>
Vēra quidem, nam dē singulīs, quae per tōtum septimānae cursum quōquō modō commīsimus, hodiē quisque prō sē poenās dare cōgimur.
      </div>

    <div class=“line-container” id=“Damiānus.8”>
      <div class=“line-character”>
Damiānus
      </div>
Atquī scīre possunt praeceptōrēs, quae singulī nōs dēsignēmus?
      </div>

    <div class=“line-container” id=“Iūliānus.9”>
      <div class=“line-character”>
Iūliānus
      </div>
Arte quādam omnia expiscantur, ut nihil illīs occultum esse possit.
      </div>

    <div class=“line-container” id=“Damiānus.10”>
      <div class=“line-character”>
Damiānus
      </div>
Quid ita? Num dīvīnātiōnum sunt perītī?
      </div>

    <div class=“line-container” id=“Iūliānus.11”>
      <div class=“line-character”>
Iūliānus
      </div>
Minimē, sed aliā viā eōdem perveniunt, nam aliquot clanculum in hōc sēlēctīs prōvinciam dant nōs suōs commīlitōnēs dēferendī prōdendīque, ut nusquam quicquam omnīnō tūtō agere queāmus. Semper enim verendum, nē quispiam ex eiusmodī 'Corycaeīs' nōs auscultet et lupus sit in fābulā, hoc est, ille ipse nōbīs ignōrantibus adsit, quī quasi conductīcius prōditor omnia ad praeceptōrem dēferat.
      </div>

    <div class=“line-container” id=“Damiānus.12”>
      <div class=“line-character”>
Damiānus
      </div>
Hoc illud forsan est, quod 'lupum' audiō appellārī, nam nōmen sōlum in eā scholā, ubi ante ēgī, iactābātur.
      </div>

    <div class=“line-container” id=“Iūliānus.13”>
      <div class=“line-character”>
Iūliānus
      </div>
Is ipse est ille clanculārius lupus, quem nōs misellī nōn minus odiōsum habēmus, quam feram illam quadrupedem horrent ovēs.
      </div>

    <div class=“line-container” id=“Damiānus.14”>
      <div class=“line-character”>
Damiānus
      </div>
Vereor, nē et nōs hodiē dēferat; quamobrem cōgitandum mihi est, ut, sī forsan reus fuerō, vel mē expūrgem vel quam minimā poenā dēfungar.
      </div>

    <div class="dialogue-title">
DIALOGUS XVII. Petrus et Paulus dē dēsīderiō fēriārum dēque capite lavandō agunt.
      </div>

    <div class="personae">
Persōnae
Petrus, Paulus
      </div>

    <div class=“line-container” id=“Petrus.1”>
      <div class=“line-character”>
Petrus
      </div>
Quam vellem hunc diem abiisse, ut ā tot tōtīus septimānae labōribus atque etiam bīduī famē ad fēriās dēmum et carnēs liceat redīre!
      </div>

    <div class=“line-container” id=“Paulus.2”>
      <div class=“line-character”>
Paulus
      </div>
Impatiēns es morae, mī Petre, quī, cum tōtam paene septimānam exspectārīs, diem dīmidiātum dūrāre nōn potes. Quid autem faciēs, ubi tōtīs quadrāgintā diēbus ā carnibus est abstinendum?
      </div>

    <div class=“line-container” id=“Petrus.3”>
      <div class=“line-character”>
Petrus
      </div>
Rēctē quidem obiūrgās, sed nesciō quōmodo quantō vīcīniōrēs sunt fēriae, tantō magis eārum mē premit dēsīderium. Sed numquid aliud dīcere vīs? Nam ego hinc mē in tōnstrīnam cōnferam caput lōtiōne cūrātūrus.
      </div>

    <div class=“line-container” id=“Paulus.4”>
      <div class=“line-character”>
Paulus
      </div>
Et ipse lavandum caput exhibērem, sī lōtiōnis mercēdem tōnsōrī persolvere possem; nunc autem tantum habeō nummum.
      </div>

    <div class=“line-container” id=“Petrus.5”>
      <div class=“line-character”>
Petrus
      </div>
Sat est, nec ipse plūrīs lavō, tametsī rārō hōs faciō sūmptus: nam per annī curriculum vix sexiēs lavō.
      </div>

    <div class=“line-container” id=“Paulus.6”>
      <div class=“line-character”>
Paulus
      </div>
At saepe caput ā sordibus repūrgārēs; aiunt enim corporis ēmundātiōne et ingenium nitidius quasique pūrgātius reddī.
      </div>

    <div class=“line-container” id=“Petrus.7”>
      <div class=“line-character”>
Petrus
      </div>
Sīc quidem fertur idque proptereā, quod scientiārum sēdem in capite, utpote ratiōnis domiciliō, collocant. Quārē ōcius eāmus.
      </div>

    <div class=“line-container” id=“Paulus.8”>
      <div class=“line-character”>
Paulus
      </div>
Quandō lubet.
      </div>

    <div class="dialogue-title">
DIALOGUS XVIII. Dē canticīs dēque fēriīs dīvī Martīnī.
      </div>

    <div class="personae">
Persōnae
Georgius, Conradus
      </div>

    <div class=“line-container” id=“Georgius.1”>
      <div class=“line-character”>
Georgius
      </div>
Age, mī Conrāde, quō canticō per hanc hiemem stipem colligēmus? Etenim in hāc urbe mōs est, ut scholasticī aliquot coniūnctim compositīs in hōc cantilēnīs dīvitum convīvia exhilarent.
      </div>

    <div class=“line-container” id=“Conradus.2”>
      <div class=“line-character”>
Conradus
      </div>
Tuum hoc fuerit disquīrere, quī reī mūsicae perītiam habēs quīque huius scholae melius quam ego tenēs.
      </div>

    <div class=“line-container” id=“Georgius.3”>
      <div class=“line-character”>
Georgius
      </div>
Quandō in mē hanc cūram reicis, aliquid minimē vulgāre dispiciam. Sed diē ab hinc octāvō quid fierī soleat, nōstī?
      </div>

    <div class=“line-container” id=“Conradus.4”>
      <div class=“line-character”>
Conradus
      </div>
Dīc quid?
      </div>

    <div class=“line-container” id=“Georgius.5”>
      <div class=“line-character”>
Georgius
      </div>
Erunt tum fēriae praecīdāneae dīvī Martīnī.
      </div>

    <div class=“line-container” id=“Conradus.6”>
      <div class=“line-character”>
Conradus
      </div>
Quid tum?
      </div>

    <div class=“line-container” id=“Georgius.7”>
      <div class=“line-character”>
Georgius
      </div>
Est tunc messis nōbīs scholasticīs ūberrima, siquidem in eius diēī vespera nōn esculenta sōlum nōbīs largius solitō dantur, sed et stipem egēnīs darī ōstiātim est receptum.
      </div>

    <div class=“line-container” id=“Conradus.8”>
      <div class=“line-character”>
Conradus
      </div>
Bene mēcum agētur, quandōquidem corrāsūrum mē spērō, quō hiemem commodius trānsigere valeam.
      </div>

    <div class=“line-container” id=“Georgius.9”>
      <div class=“line-character”>
Georgius
      </div>
Ita spērō quidem; quārē ad tempus ut praestō sīs, vidē.
      </div>

    <div class="dialogue-title">
DIALOGUS XIX. Martīnus et Valerius dē ieiūniī violātā religiōne dēque dīvae Catharīnae, studiōrum praesidis, nūmine.
      </div>

    <div class="personae">
Persōnae
Martīnus, Valerius
      </div>

    <div class=“line-container” id=“Martīnus.1”>
      <div class=“line-character”>
Martīnus
      </div>
Quid agis, omnium impūrissimē?
      </div>

    <div class=“line-container” id=“Valerius.2”>
      <div class=“line-character”>
Valerius
      </div>
Quid adeō in mē stomachāris, quī aliud faciō nihil, quam quod ientāculum capiō? An tū ientāculum perinde dūcis ac piāculum?
      </div>

    <div class=“line-container” id=“Martīnus.3”>
      <div class=“line-character”>
Martīnus
      </div>
Quasi nōn sat grave sit piāculum in homine Chrīstiānō ieiūniī religiōnem violāre!
      </div>

    <div class=“line-container” id=“Valerius.4”>
      <div class=“line-character”>
Valerius
      </div>
Et hodiē est indictum ieiūnium? Dīc, quō nōmine?
      </div>

    <div class=“line-container” id=“Martīnus.5”>
      <div class=“line-character”>
Martīnus
      </div>
Sceleste, nescīs, quās fēriās beātae Catharīnae, artium praesidis, agendās?
      </div>

    <div class=“line-container” id=“Valerius.6”>
      <div class=“line-character”>
Valerius
      </div>
At nōn putāram praecīdāneās hās fēriās ex ecclēsiae īnstitūtō sacrās,
      </div>

    <div class=“line-container” id=“Martīnus.7”>
      <div class=“line-character”>
Martīnus
      </div>
Quid tum? Cōnsuētūdō recepta est prō lēge, et ut nūlla sit cōnsuētūdō, nōbīs tamen, quī litterās sectāmur, quibus haec virgō praesidet, hic diēs ieiūniō religiōsissimō fuerat colendus.
      </div>

    <div class=“line-container” id=“Valerius.8”>
      <div class=“line-character”>
Valerius
      </div>
Ieiūnābō ergō deinceps vel hōc sūmptō ientāculō; neque enim lautum spērō prandium, et, ut vulgō dīcī audiō, bis interdiū male pāscī prō ieiūniō est. Tametsī, ut tibi mē aperiam, hāctenus Chrīstum vērum sapientiae praesidem putāvī, ut quī sapientiae nōmine subinde in ecclēsiasticīs contiōnibus celebrētur.
      </div>

    <div class=“line-container” id=“Martīnus.9”>
      <div class=“line-character”>
Martīnus
      </div>
Nova quaedam indūcere cōnāris, at ego commūnī omnium viā ingredī mālō.
      </div>

    <div class=“line-container” id=“Valerius.10”>
      <div class=“line-character”>
Valerius
      </div>
Nōn audīstī illud Pȳthagorae: per pūblicam viam nē ambulēs.
      </div>

    <div class=“line-container” id=“Martīnus.11”>
      <div class=“line-character”>
Martīnus
      </div>
Molestus es: tū tuum, ego meum iter ingrediar.
      </div>

    <div class="dialogue-title">
DIALOGUS XX. Hippolytus et Clētus dē frīgōris iniūriā queruntur.
      </div>

    <div class="personae">
Persōnae
Hippolytus, Clētus
      </div>

    <div class=“line-container” id=“Hippolytus.1”>
      <div class=“line-character”>
Hippolytus
      </div>
Ō quam sunt fēlīcēs, quibus per opēs iam licet domī ad camīnum aut calefactum tabernāculum adsidēre!
      </div>

    <div class=“line-container” id=“Clētus.2”>
      <div class=“line-character”>
Clētus
      </div>
Ē dīversō quam nōs īnfēlīcēs, quī miserī nūllīs pellibus, immō nūllīs paene vestibus adversum frīgōris iniūriam armātī per mediōs imbrēs, nivēs et glaciem ōstiātim quaerere vīctum cōgimur! Sed sōlātur mē illud Flaccī:
        <div class="line-poetry">
Quī cupit optātam cursū contingere mētam,
Multa tulit fēcitque puer, sūdāvit et alsit,
Abstinuit Venere et Bacchō, quī Pȳthia cantat...
        </div>
Aliōquī, sī similis esset exitus illōrum et noster, nōn esset, cūr nōn iniūrium Deum dīcerem, quī tam inīquē rēs hūmānās administrāret.
      </div>

    <div class=“line-container” id=“Hippolytus.3”>
      <div class=“line-character”>
Hippolytus
      </div>
Quīn tacēs! Nē quid ferōcius in Deum effūtiās!
      </div>

    <div class="dialogue-title">
DIALOGUS XXI. Dē fēriīs dīvī Nīcolāī dēque creandō epīscopō.
      </div>

    <div class="personae">
Persōnae
Lūcānus, Stātius
      </div>

    <div class=“line-container” id=“Stātius.1”>
      <div class=“line-character”>
Stātius
      </div>
Quid tū nōbīs adfers nōvī, mī Lūcāne?
      </div>

    <div class=“line-container” id=“Lūcānus.2”>
      <div class=“line-character”>
Lūcānus
      </div>
Nihil, sed in hōc tē conveniō, ut dē commūnibus studiīs fābulēmur.
      </div>

    <div class=“line-container” id=“Statius.3”>
      <div class=“line-character”>
Statius
      </div>
Grātus ergō mihi tuus est adventus; adsidē hūc nōbīs.
      </div>

    <div class=“line-container” id=“Lūcānus.4”>
      <div class=“line-character”>
Lūcānus
      </div>
Ēn adsideō. Scīs, quid in dīvī Nīcolāī fēriīs apud nostrātēs fierī soleat?
      </div>

    <div class=“line-container” id=“Statius.5”>
      <div class=“line-character”>
Statius
      </div>
Quī ipse possem scīre, cum illīc fuerim nunquam?
      </div>

    <div class=“line-container” id=“Lūcānus.6”>
      <div class=“line-character”>
Lūcānus
      </div>
Dīcam ergō paucīs: quī lūdum illīc litterārium frequentant, ex lūdīmagistrī praescrīptō quempiam ē suō grege epīscopum creant eumque magnā pompā domum, dēdūcunt et statō tempore in templum redūcunt.
      </div>

    <div class=“line-container” id=“Statius.7”>
      <div class=“line-character”>
Statius
      </div>
Quid commodī inde capit novus ille et factīcius epīscopus?
      </div>

    <div class=“line-container” id=“Lūcānus.8”>
      <div class=“line-character”>
Lūcānus
      </div>
Nesciō, nisi quod convīviō tandem nesciō cuius sūmptū īnstrūctō excipitur et tum lautissimē tractātur.
      </div>

    <div class=“line-container” id=“Statius.9”>
      <div class=“line-character”>
Statius
      </div>
Nōn et interim, dum est in magistrātū, vacātiōnem ā discendī mūnere habet aut aequē ac cēterī manum ferulae subdit?
      </div>

    <div class=“line-container” id=“Lūcānus.10”>
      <div class=“line-character”>
Lūcānus
      </div>
Aequē omnīnō adeō, ut nōn magis sit epīscopus, quam sunt hī rēgēs, quī in tragoediīs Agamemnonis aut Priamī persōnam gerunt.
      </div>

    <div class=“line-container” id=“Statius.11”>
      <div class=“line-character”>
Statius
      </div>
Eiusmodī honōrem mihi nē optārem quidem.
      </div>

    <div class="dialogue-title">
DIALOGUS XXII. Iacobus et Thomās dē variīs spectāculīs colloquuntur.
      </div>

    <div class="personae">
Persōnae
Iacobus, Thomās
      </div>

    <div class=“line-container” id=“Iacobus.1”>
      <div class=“line-character”>
Iacobus
      </div>
Quid crās sit futūrum audīstīn'?
      </div>

    <div class=“line-container” id=“Thomās.2”>
      <div class=“line-character”>
Thomās
      </div>
Nihil equidem, nisi quae aliās fierī cōnsuēvērunt.
      </div>

    <div class=“line-container” id=“Iacobus.3”>
      <div class=“line-character”>
Iacobus
      </div>
Dē spectāculīs nihil?
      </div>

    <div class=“line-container” id=“Thomās.4”>
      <div class=“line-character”>
Thomās
      </div>
Nihil plānē; num edentur aliqua?
      </div>

    <div class=“line-container” id=“Iacobus.5”>
      <div class=“line-character”>
Iacobus
      </div>
Edentur et quidem varia. Nam fūnambulōs duōs adesse audiō, quī crās suī artificiī mīrāculum ostentābunt. Tum Sarmatās aliquot vīdī ipse, quī immānēs ursōs ad exiguam stipem iuxtā lituōrum cantūs saltitantēs exhibēbunt.
      </div>

    <div class=“line-container” id=“Thomās.6”>
      <div class=“line-character”>
Thomās
      </div>
Cūrābō quōquō modō, ut et ipse intersim, etiamsī mē ipse intrūdere dēbeam.
      </div>

    <div class=“line-container” id=“Iacobus.7”>
      <div class=“line-character”>
Iacobus
      </div>
Vix poteris, quandōquidem quī nōn numerant forās quatiuntur.
      </div>

    <div class=“line-container” id=“Thomās.8”>
      <div class=“line-character”>
Thomās
      </div>
Fallam ipsōs iānitōrēs.
      </div>

    <div class=“line-container” id=“Iacobus.9”>
      <div class=“line-character”>
Iacobus
      </div>
Ad haec prīnceps ipse in forō pariā aliquot equitum exhibēbit, quī inter sēsē īnfēstīs hastīs concurrent. Post quōs circum ingredientur item equitēs ā calce ad verticem usque armātī, quōs cataphractōs vocant. Hī catervātim sine ūllō aut ōrdine aut arte alius in alium irruent et sē mūtuīs ictibus ab equīs dēicient. Nam in hōc circus undique est circumsaeptus et, nē quī ceciderint gravius laedantur, fimō īnstrātus.
      </div>

    <div class=“line-container” id=“Thomās.10”>
      <div class=“line-character”>
Thomās
      </div>
Quam quaesō tē voluptātem ex tam furiōsō et minimē iūcundō certāmine capiunt istī?
      </div>

    <div class=“line-container” id=“Iacobus.11”>
      <div class=“line-character”>
Iacobus
      </div>
Quid? Nūllās nōn lautitiās prae hāc voluptāte contemnunt, praeterquam quod hōc tīrōciniō ad sēriōs hostium congressūs praeparantur et quasi animantur.
      </div>

    <div class=“line-container” id=“Thomās.12”>
      <div class=“line-character”>
Thomās
      </div>
Utcumque sit, spectābō et ipse, quōmodo rēs agātur.
      </div>

    <div class="dialogue-title">
DIALOGUS XXIII. Conradus et Aegidius dē ieiūniōrum ratiōne dissērunt.
      </div>

    <div class="personae">
Persōnae
Conradus, Aegidius
      </div>

    <div class=“line-container” id=“Conradus.1”>
      <div class=“line-character”>
Conradus
      </div>
Māle sit istīs, nesciō quibus, quī tōtum paene annum ieiūniīs onerārunt. Neque enim satis fuit eīs quadrāgintā diēs perpetuō Chrīstī ieiūniō esse sacrōs, nisi īnsuper quārtā quāque annī parte aliquot diēs nōs mācerāssent. Īnstat rūrsus septimāna per abstinentiam trānsigenda. Quod sī mihi tantō apparātū prandium appōnerētur quantō illīs, quī ieiūnia haec indūxērunt, nōn admodum gravātim eīs parerem; nunc cum vix tōtō annō semel rugientem stomachum exsatiem, adhūc ieiūniīs vexor.
      </div>

    <div class=“line-container” id=“Aegidius.2”>
      <div class=“line-character”>
Aegidius
      </div>
Quid ita stomachārīs, mī Conrāde, in sānctōs ecclēsiae patrēs? Quī haec omnia bonō animō statuērunt nōn nōbīs, quī haec nec praestāre per aetātem adigimur nec per inopiam possumus, sed suī similibus, hoc est dīvitibus istīs et dēlicātis.
      </div>

    <div class=“line-container” id=“Conradus.3”>
      <div class=“line-character”>
Conradus
      </div>
Quī scīs haec?
      </div>

    <div class=“line-container” id=“Aegidius.4”>
      <div class=“line-character”>
Aegidius
      </div>
Superiōrī annō ē quōdam contiōnātōre audīvī, quī dīvō Hierōnymō, quamquam ācerrimō ieiūniōrum exāctōrī, displicēre aiēbat maximē in tenerīs aetātibus longa et immoderāta ieiūnia. Nē, quemadmodum ipse scrīberet, ante pedēs dēficiant, quam currere incipiant, quārē tantum ieiūniōrum modum impōnendum, quantum ferre poterimus.
      </div>

    <div class=“line-container” id=“Conradus.5”>
      <div class=“line-character”>
Conradus
      </div>
Habeō grātiam dīvō Hierōnymō, quī pauperculīs nōbīs et impatienter ēsurientibus patrōcinātur.
      </div>

    <div class="dialogue-title">
DIALOGUS XXIV. Penius et Franciscus dē fēriīs nātāliciīs Chrīstī cōnfābulantur.
      </div>

    <div class="personae">
Persōnae
Penius, Franciscus
      </div>

    <div class=“line-container” id=“Penius.1”>
      <div class=“line-character”>
Penius
      </div>
Et gaudeō et doleō, mī Francisce, fēsta haec nātālicia appetere. Gaudeō quidem, quod hae fēriae omnia laeta et fēstīva sēcum apportant; doleō autem, quod scholasticīs nōbīs in addiscendīs hōrum fēstōrum cantiōnibus grandis est exhauriendus. Praetereā tōtīs diēbus in templīs algendum. Postrēmō et illud vereor, nē, sī mātūtīna sacra altō nimis sopōrē dētentus neglēxerō, et plāgās mihi lucrīfaciam.
      </div>

    <div class=“line-container” id=“Franciscus.2”>
      <div class=“line-character”>
Franciscus
      </div>
Vēra sunt haec, quae dīcis; attamen quandō hanc condiciōnem accēpimus, advigilandum nōbīs erit et omnia fortiter perferenda; nam et peiōra hīs passī sumus. Dabit Deus hīs quoque fīnem, ut taceam hōs nostrōs labōrēs in pietātis cultum cēdere.
      </div>

    <div class=“line-container” id=“Penius.3”>
      <div class=“line-character”>
Penius
      </div>
Certē plūs satis dēlicātī essēmus, sī nōn tantum molestiae vel prō sōlō Chrīstō dēvorārēmus, cuius respectū tot īnfantium innocēns aetās crūdēlēs barbarōrum mīlitum gladiōs est perpessa; cuius reī memoria et hīs fēriīs coniūncta est.
      </div>

    <div class=“line-container” id=“Franciscus.4”>
      <div class=“line-character”>
Franciscus
      </div>
Sed illud quaesō, quid sibi vult, quod sacrificulī in dīvī Iōannis fēriīs populāribus vīnum ē sacrātō calice propīnant?
      </div>

    <div class=“line-container” id=“Penius.5”>
      <div class=“line-character”>
Penius
      </div>
Nesciō equidem, nisi quod audīvī hoc pōculum utpote sacrum antidotī vice esse contrā venēnī perīcula.
      </div>

    <div class=“line-container” id=“Franciscus.6”>
      <div class=“line-character”>
Franciscus
      </div>
At ego nōlim hāc fīdūciā cicūtam bibere, quantumvīs sit hoc pōculum, ut dīcis, sacrum.
      </div>

    <div class="dialogue-title">
DIALOGUS XXV. Brūtus et Petrucius dē novī annī ingressū loquuntur dēque missitandīs strēnulīs.
      </div>

    <div class="personae">
Persōnae
Brūtus, Petrucius
      </div>

    <div class=“line-container” id=“Brūtus.1”>
      <div class=“line-character”>
Brūtus
      </div>
Faustum annum hunc novum et fēlīcem tibi precor, mī Petrucī.
      </div>

    <div class=“line-container” id=“Petrucius.2”>
      <div class=“line-character”>
Petrucius
      </div>
Et ego, ut cum faenore tibi repōnam, nōn hunc sōlum, quī iam ingreditur, sed omnia tōtīus vītae tempora beāta tibi optō.
      </div>

    <div class=“line-container” id=“Brūtus.3”>
      <div class=“line-character”>
Brūtus
      </div>
Tametsī māllem strēnulam mihi potius darēs quam magnificam illam et sollemnem imprecātiōnem.
      </div>

    <div class=“line-container” id=“Petrucius.4”>
      <div class=“line-character”>
Petrucius
      </div>
At quās strēnās dare possit Petrucius, quī praeter pauculōs libellōs habet plānē nihil?
      </div>

    <div class=“line-container” id=“Brūtus.5”>
      <div class=“line-character”>
Brūtus
      </div>
Libellum quempiam darēs, quandō bellē quadrat, ut homō litterīs dēditus litterārium quoque det mūnusculum.
      </div>

    <div class=“line-container” id=“Petrucius.6”>
      <div class=“line-character”>
Petrucius
      </div>
Vērum hāc līberālitāte studiōrum meōrum iactūram facerem, quod nec ipse, sī modo amīcus es, nōbīs suādēbis.
      </div>

    <div class=“line-container” id=“Brūtus.7”>
      <div class=“line-character”>
Brūtus
      </div>
Iocābar tēcum et tē quid animī habērēs volēbam pertentāre, cum hās cōnsuētūdinēs nec ipse magnifaciam, ut quī iam saepe audīverim eās nōbīs ē gentīlitāte relictās. Cuius generis esse audiō, quod in quibusdam Chrīstiānī orbis regiōnibus prīdiē fēriārum, quae tribūs magis sunt sacrae, singulae domūs singulōs rēgēs creant; nam haec omnia ex ethnicōrum sāturnālibus in haec usque tempora deīs flūxisse appāret.
      </div>

    <div class=“line-container” id=“Petrucius.8”>
      <div class=“line-character”>
Petrucius
      </div>
Quia trium magōrum mentiōnem fēcistī, velim, sīcubi aut audierīs aut lēgēris ipse, mihi expediās, prīmum, quid sibi velit: quod eōs dīvōs aliī rēgēs, aliī magōs appellant, quod posterius ego dē sōlīs maleficīs et praestigiātōribus dīcī putābam, nam utrumque, ut nōstī, in sacrīs canimus; deinde, cūr hae fēriae graecō vocābulō ἐπιφάνια nuncupentur.
      </div>

    <div class=“line-container” id=“Brūtus.9”>
      <div class=“line-character”>
Brūtus
      </div>
Dīcam, quae super hāc rē partim ex praeceptōre dictante, partim contiōnātōre superiōrī annō excēpī. Prīncipiō magōrum appellātiōne Chaldaeī nōn ut vulgus putat, praestigiātōrēs, sed virōs sapientēs nuncupant et sēcrētōrum nātūrae cōnsciōs; quōrum professiō ā quibusdam etiam Latīnīs magīa nātūrālis dīcitur, sed quia haec rēs fīnibus suīs nōn contenta temporis prōgressū in cūriōsam quandam daemonum impostūram est dēlāpsa, coepit honestissimae artis vocābulum probrō esse. Quod autem iīdem hī rēgēs in psalmī prophētīā dīcuntur, nōn sīc est accipiendum, ut hodiē sunt rēgēs, hoc est, tot ditiōnum potientēs; sed quī quōquō modo magistrātum gerunt suntque numerō vulgī exēmptī. Quō modō et Hēsiodus corruptōs iūdicēs et advocātōs βασιλέας δωροφάγους appellat. Porrō apud veterēs theologōs Graecōs, ut Gregōrium Nazianzēnum, audiō ipsā nātāliciā fēstā ἐπιφάνια dīcī cōnsuēvisse, quod in hīs Deus homō appāruerit. Vērum quod et magōrum fēriās hōc vocābulō celebrant, hinc opīnor esse, quod illīs dux stēlla appāruerit. Habēs, quae ego dē hāc quaestiōne audīvī. Plūra sī vīs, ex doctiōribus requīre.
      </div>

    <div class="dialogue-title">
DIALOGUS XXVI. Valerius et Nīcolāus dē cereīs in fēriīs beātae virginis gestandīs agunt.
      </div>

    <div class="personae">
Persōnae
Valerius, Nīcolāus
      </div>

    <div class=“line-container” id=“Valerius.1”>
      <div class=“line-character”>
Valerius
      </div>
Quid tū cēreum nōn habēs, mī Nīcolāe?
      </div>

    <div class=“line-container” id=“Nīcolāus.2”>
      <div class=“line-character”>
Nīcolāus
      </div>
Unde habērem, quī nec pecūniam, quā vīctum emere possim, habeō? Sed sī domī apud meōs agerem, nūgās eiusmodī mihi parāret māter.
      </div>

    <div class=“line-container” id=“Valerius.3”>
      <div class=“line-character”>
Valerius
      </div>
Et tū nūgās vocāre audēs rēs sacrās?
      </div>

    <div class=“line-container” id=“Nīcolāus.4”>
      <div class=“line-character”>
Nīcolāus
      </div>
Quidnī? Neque enim statim fuerō haereticus, etiamsī nūllum gestem cēreum, maximē cum nōn sit, unde emam; tum et Chrīstō putārem longē fore grātius, sī sūmptūs, quōs cereīs emendīs facimus, in pauperum ūsūs converterentur.
      </div>

    <div class=“line-container” id=“Valerius.5”>
      <div class=“line-character”>
Valerius
      </div>
Atquī est haec laudābilis cōnsuētūdō.
      </div>

    <div class=“line-container” id=“Nīcolāus.6”>
      <div class=“line-character”>
Nīcolāus
      </div>
Est omnīnō, sed nōn adeō, ut prae eā meliōra et magis Chrīstiāna officia neglegī dēbeant.
      </div>

    <div class=“line-container” id=“Valerius.7”>
      <div class=“line-character”>
Valerius
      </div>
Rēctē putās, nam et ipse saepe stultam mulierculārum pietātem rīsī, quae suffīgendīs etiam cotīdiē cereīs trīgintā sex adeō sibi placent, ut per hoc caelum sē dēmerērī crēdant, quantumvīs fortiter in platēīs pauperēs ēsuriant.
      </div>

    <div class="dialogue-title">
DIALOGUS XXVII. Fabiānus et Franciscus dē Bacchānālibus Chrīstiānōrum fābulantur.
      </div>

    <div class="personae">
Persōnae
Fabiānus, Franciscus
      </div>

    <div class=“line-container” id=“Fabiānus.1”>
      <div class=“line-character”>
Fabiānus
      </div>
Quid causae est, Francisce, quod heri lūdum nōn es ingressus?
      </div>

    <div class=“line-container” id=“Franciscus.2”>
      <div class=“line-character”>
Franciscus
      </div>
Graviter ex capite labōrābam, ut lūcem ferre nōn possem.
      </div>

    <div class=“line-container” id=“Fabiānus.3”>
      <div class=“line-character”>
Fabiānus
      </div>
Bellē morbum excūsās, quandō vulgāre iam est scholasticōs, sī quandō vel discendī sūdōrem horreant vel ferulam metuant, ignāviae suae valētūdinem praetexere, ut scholasticus morbus prō assimulātō et cōnficiō iamprīdem in prōverbium abierit.
      </div>

    <div class=“line-container” id=“Franciscus.4”>
      <div class=“line-character”>
Franciscus
      </div>
Quid aliī faciant, nesciō; certē quod ad mē attinet, māllem deciēs ferulam patī quam semel in eum dolōrem recīdere, etiamsī vixdum plānē revaluī. Sed quid tūtē iam hīc versāris? An nōn hōra iam est praeceptōribus auscultandī?
      </div>

    <div class=“line-container” id=“Fabiānus.5”>
      <div class=“line-character”>
Fabiānus
      </div>
Est, sed ob haec Chrīstiānōrum quasi Bacchānālia trīduī missiōnem nōbīs dedit praeceptor; vetuit tamen gravī, sī quis dictō audiēns nōn fuerit, prōpositā poenā, nē quis opificum istōrum manuāriōrum exemplō lārvā persōnātus vīcātim cursitet, quod haec īnsānia cum bonīs omnibus tum maximē Chrīstiānīs sit indigna.
      </div>

    <div class=“line-container” id=“Franciscus.6”>
      <div class=“line-character”>
Franciscus
      </div>
At ego iamdūdum lārvam in hunc ūsum domī inclūsam adservō.
      </div>

    <div class=“line-container” id=“Fabiānus.7”>
      <div class=“line-character”>
Fabiānus
      </div>
Vidē, quid agās, nam dē lārvīs cautum est. Porrō compōtātiōnēs et contiōnēs cīvīlēs indulsit.
      </div>

    <div class=“line-container” id=“Franciscus.8”>
      <div class=“line-character”>
Franciscus
      </div>
Pārendum erit: aliōquī post impermissa gaudia fortiter plōrābimus.
      </div>

    <div class="dialogue-title">
DIALOGUS XXVIII. Vitus et Sevērus dē ieiūniō dēque cōnfessiōne, quam vocant.
      </div>

    <div class="personae">
Persōnae
Vitus, Sevērus
      </div>

    <div class=“line-container” id=“Vitus.1”>
      <div class=“line-character”>
Vitus
      </div>
Quid istud portendit, Sevēre, quod ita cōgitābundus inambulās? Nam mihi arduum quiddam meditārī vidēris.
      </div>

    <div class=“line-container” id=“Sevērus.2”>
      <div class=“line-character”>
Sevērus
      </div>
Rogās, quasi nōn ipsum hoc tempus tē, quid agerem, docēre possit.
      </div>

    <div class=“line-container” id=“Vitus.3”>
      <div class=“line-character”>
Vitus
      </div>
Ieiūniīs ergō crēbrīs tē mācerās, ut eiusmodī faciem exhibeās?
      </div>

    <div class=“line-container” id=“Sevērus.4”>
      <div class=“line-character”>
Sevērus
      </div>
Minimē, sed quae parum religiōsē in Deum conditōrem atque eundum līberātōrem male grātus admīsī, ea nunc in memoriam revocāre studeō. Iam enim tempus simul atque ecclēsiae ēdictum postulat, ut peccāta nostra dīligenter excussa tūtīs sacerdōtum auribus cēnsenda dēpōnāmus, quō ab eīs dē peccātōrum ratiōne ēdoctī, vidēlicet quaeque levia quaeque gravia sint, deinceps cautius vīvāmus.
      </div>

    <div class=“line-container” id=“Vitus.5”>
      <div class=“line-character”>
Vitus
      </div>
At incurius ego nē semel quidem adhūc dē rē tantā cōgitāvī.
      </div>

    <div class=“line-container” id=“Sevērus.6”>
      <div class=“line-character”>
Sevērus
      </div>
Hāc ratiōne nihilō es melior. Quīn mātūrē nōbīs hōc mūnere dēfungendum est, nīmīrum ut hoc cōnfitendī onere, quō nūllum est gravius, līberātī dīvī Gregōriī, studiōrum praesidis, fēriās agamus expedītiōrēs.
      </div>

    <div class=“line-container” id=“Vitus.7”>
      <div class=“line-character”>
Vitus
      </div>
At istīs fēriīs, quaesō tē, quid tandem agitur?
      </div>

    <div class=“line-container” id=“Sevērus.8”>
      <div class=“line-character”>
Sevērus
      </div>
Quia is dīvus studiīs, ut dīxī, praesidēre putātur, puerī, quī suam aetātem in litterīs agere volunt, eō diē in hanc nostram mīlitiam nōmina dant faustīs, ut ōminantur, auspiciīs.
      </div>

    <div class=“line-container” id=“Vitus.9”>
      <div class=“line-character”>
Vitus
      </div>
Et quandō hae erunt fēriae?
      </div>

    <div class=“line-container” id=“Sevērus.10”>
      <div class=“line-character”>
Sevērus
      </div>
Diē, sīcut opīnor, abhinc decimō.
      </div>

    <div class=“line-container” id=“Vitus.11”>
      <div class=“line-character”>
Vitus
      </div>
Quandō ita suādēs, et ipse mihi ōriculārium sacrum (sīc enim vocant nōnnūllī ērudītī) quaeram, in cuius sinum mea dēlicta effundam.
      </div>

    <div class=“line-container” id=“Sevērus.12”>
      <div class=“line-character”>
Sevērus
      </div>
Sī lubet, eum accēdendī dabitur facultās, quem ipse iam semel atque iterum dīligentem sum expertus.
      </div>

    <div class=“line-container” id=“Vitus.13”>
      <div class=“line-character”>
Vitus
      </div>
At ego māllem ōscitantem aliquem, quem nōn magnō negōtiō in aliquot crīminibus fallere possem.
      </div>

    <div class=“line-container” id=“Sevērus.14”>
      <div class=“line-character”>
Sevērus
      </div>
At hoc nōn est Chrīstiānum agere, sed vulpīnam fraudulentiam referre: vērum tū vidēris.
      </div>

    <div class="dialogue-title">
DIALOGUS XXIX.
      </div>

    <div class="personae">
Persōnae
Mārcellus, Antōnius
      </div>

    <div class=“line-container” id=“Mārcellus.1”>
      <div class=“line-character”>
Mārcellus
      </div>
Salvē, Antōnī.
      </div>

    <div class=“line-container” id=“Antōnius.2”>
      <div class=“line-character”>
Antōnius
      </div>
Et tū, mī Mārcelle.
      </div>

    <div class=“line-container” id=“Mārcellus.3”>
      <div class=“line-character”>
Mārcellus
      </div>
Quid est, quod ita discurris? Quem quaeris?
      </div>

    <div class=“line-container” id=“Antōnius.4”>
      <div class=“line-character”>
Antōnius
      </div>
Quaerō, quī mēcum rūs eat mihique in ēmendīcandīs ex mōre ovis sit socius.
      </div>

    <div class=“line-container” id=“Mārcellus.5”>
      <div class=“line-character”>
Mārcellus
      </div>
At haec cōnsuētūdō prāva est et indigna eō, quī sē līberālibus studiīs addīxerit. Quid enim servīlius quam decem ōvōrum grātia agrestium caulās ōstiātim obambulāre atque interim domī lēctiōnum iactūram facere?
      </div>

    <div class=“line-container” id=“Antōnius.6”>
      <div class=“line-character”>
Antōnius
      </div>
Sed unde famem pellam, sī nōn cibōs undecumque conquīrere licet?
      </div>

    <div class=“line-container” id=“Mārcellus.7”>
      <div class=“line-character”>
Mārcellus
      </div>
Hīc in urbe quantum nātūrae satis est nancīscī potes; nam quōrum beneficiō tōtīus annī vīctum conquīris, eōrundem benignitāte et paucōs diēs trānsigere possēs.
      </div>

    <div class=“line-container” id=“Antōnius.8”>
      <div class=“line-character”>
Antōnius
      </div>
Frūstrā tē appellō; sevērior es, quam ut tēcum rem habēre velim. Ipsā es sapientiā.
      </div>

    <div class=“line-container” id=“Mārcellus.9”>
      <div class=“line-character”>
Mārcellus
      </div>
Age, age, ut lubet.
      </div>

    <div class="dialogue-title">
DIALOGUS XXX. Paulus et Lūcās dē sānctōrum commūniōne colloquuntur.
      </div>

    <div class="personae">
Persōnae
Paulus, Lūcās
      </div>

    <div class=“line-container” id=“Paulus.1”>
      <div class=“line-character”>
Paulus
      </div>
Obsecrō tē, mī Lūcā, modīs omnibus nōs excutiāmus atque ab omnī peccātōrum sorde paenitentiae scōpīs repūrgēmus, nē ad tantī prīncipis, quī semel nūtū nōs perdere potest, mēnsam illōtīs quasi manibus accēdāmus et pānem illum caelestem atque admīrandum pollūtō ōre, immō et animō sūmāmus ; dē quō heri tam pia tamque frūgifera disseruit lūdīmagister.
      </div>

    <div class=“line-container” id=“Lūcās.2”>
      <div class=“line-character”>
Lūcās
      </div>
Equidem prō meā virīlī ad hōc ēnītar. Sed rogō: quidnam dē hōc mystēriō disputāvit praeceptor? Nam ipse nōn interfuī.
      </div>

    <div class=“line-container” id=“Paulus.3”>
      <div class=“line-character”>
Paulus
      </div>
Ō miserum, quī tālia neglegis!
      </div>

    <div class=“line-container” id=“Lūcās.4”>
      <div class=“line-character”>
Lūcās
      </div>
Adesse nōn quīvī alibī occupātus; quamobrem vehementer ōrō et obtestor, nē mihi rem adeō salūbrem invideās.
      </div>

    <div class=“line-container” id=“Paulus.5”>
      <div class=“line-character”>
Paulus
      </div>
Aiēbat tantam esse virtūtem huius admīrandī cibī, ut quī eō rīte vēscerentur fierent ūnum corpus atque ūnus spīritus cum Chrīstō sīcque in Deum Deīque fīlium abīrent; sed sī quis impūrus contingat, eum nōn salūtem, sed extrēmam animae perniciem sibi invenīre. Hortābātur ergō nōs omnēs, ut hīs diēbus peccātōrēs cum Chrīstō in cruce morerēmur, quō fēlīcius et sincēriōrī cum gaudiō ūna cum eō in vītam trānseāmus. Hoc enim dīcēbat significārī per haec appetentia nunc fēsta, quod pascha Hebraeīs trānsitum ā morte peccātōrum ad vītam virtūtum sonet.
      </div>

    <div class=“line-container” id=“Lūcās.6”>
      <div class=“line-character”>
Lūcās
      </div>
At interim quid fit dē placentīs et id genus aliīs bellāriīs, quae ad imminentēs hās fēriās parāre cōnsuēvērunt? Nōn et dē illīs quid audīvistī?
      </div>

    <div class=“line-container” id=“Paulus.7”>
      <div class=“line-character”>
Paulus
      </div>
Apage! Tuus animus iam est in placentīs, cum hōc temporis articulō Chrīstus ōlim dē vītā sit perīclitātus. Placentae atque eius generis illecebrae aliae suō locō sermōnem dabunt; nunc dē aliō cibō sollicitī esse dēbēmus.
      </div>

    <div class="dialogue-title">
DIALOGUS XXXI. Urbānus et Kiliānus dē lūstrātiōne urbis et arvōrum fābulantur.
      </div>

    <div class="personae">
Persōnae
Urbānus, Kiliānus
      </div>

    <div class=“line-container” id=“Urbānus.1”>
      <div class=“line-character”>
Urbānus
      </div>
Quid est, Kiliāne, quod tantō mōlīmine platēās et vīcōs omnēs verrunt? Num prīnceps quispiam hūc est ventūrus?
      </div>

    <div class=“line-container” id=“Kiliānus.2”>
      <div class=“line-character”>
Kiliānus
      </div>
Minimē, sed quiddam est crās futūrum, cuius grātiā meritō hīc fit apparātus.
      </div>

    <div class=“line-container” id=“Urbānus.3”>
      <div class=“line-character”>
Urbānus
      </div>
Quid hoc, quaesō?
      </div>

    <div class=“line-container” id=“Kiliānus.4”>
      <div class=“line-character”>
Kiliānus
      </div>
Sollemne iam est crāstinō diē urbem corpore Chrīstī lūstrāre, siquidem prīmārius hic sacerdōs sacrātissimum hoc corpus circum moenia gestābit ūniversa sacerdōtum manū atque item populō omnī ā tergō sequentibus.
      </div>

    <div class=“line-container” id=“Urbānus.5”>
      <div class=“line-character”>
Urbānus
      </div>
Sacra forsan erunt, quae nōnnūllī amburbiālia nōn ineptē vocārī volunt.
      </div>

    <div class=“line-container” id=“Kiliānus.6”>
      <div class=“line-character”>
Kiliānus
      </div>
Erunt.
      </div>

    <div class=“line-container” id=“Urbānus.7”>
      <div class=“line-character”>
Urbānus
      </div>
At quandō agentur ambarvālia? Sīc enim vocantur, quae apud ethnicōs erant Rōbīgālia Palīliaque.
      </div>

    <div class=“line-container” id=“Kilianus.8”>
      <div class=“line-character”>
Kilianus
      </div>
Perendiē.
      </div>

    <div class=“line-container” id=“Urbānus.9”>
      <div class=“line-character”>
Urbānus
      </div>
Num et nōs eīs sacrīs adesse oportet?
      </div>

    <div class=“line-container” id=“Kīliānus.10”>
      <div class=“line-character”>
Kīliānus
      </div>
Maxime, pariter et clēricōrum ōrdinem omnem.
      </div>

    <div class=“line-container” id=“Urbānus.11”>
      <div class=“line-character”>
Urbānus
      </div>
At apud nostrātēs sōlī agrestēs sacrificiō praeeunte agrōs obequitant.
      </div>

    <div class=“line-container” id=“Kiliānus.12”>
      <div class=“line-character”>
Kiliānus
      </div>
Suus cuique regiōnī est mōs, quī prō lēge est habendus.
      </div>

    <div class="dialogue-title">
DIALOGUS XXXII. Leopoldus et Sevērus dē spectāculīs cōmoediārum tragoediārumque exhibendīs fābulantur.
      </div>

    <div class="personae">
Persōnae
Leopoldus, Sevērus
      </div>

    <div class=“line-container” id=“Leopoldus.1”>
      <div class=“line-character”>
Leopoldus
      </div>
Scīs, Sevēre, quae spectācula diē crāstinō, quī est ā fēriīs sacrātissimī corporis Chrīstī octāvus, ēdī cōnsuēverint?
      </div>

    <div class=“line-container” id=“Sevērus.2”>
      <div class=“line-character”>
Sevērus
      </div>
Quī ipse scīre possem, cum superiōrī annō nōn adfuerim?
      </div>

    <div class=“line-container” id=“Leopoldus.3”>
      <div class=“line-character”>
Leopoldus
      </div>
At audīsse ex aliīs poterās.
      </div>

    <div class=“line-container” id=“Sevērus.4”>
      <div class=“line-character”>
Sevērus
      </div>
Quae ad mē parum attinent, ea nōn magnopere soleō exquīrere. Sed dīc, ōrō: quid tandem est, quod iactās?
      </div>

    <div class=“line-container” id=“Leopoldus.5”>
      <div class=“line-character”>
Leopoldus
      </div>
Tragoediam eōrum cruciātuum, quōs prō nōbīs tulit servātor Chrīstus, histriōnēs agent; sunt enim ad hoc dēlēctī aliquot.
      </div>

    <div class=“line-container” id=“Sevērus.6”>
      <div class=“line-character”>
Sevērus
      </div>
Quaesō tē: omnibus etiam adhibitīs persōnīs?
      </div>

    <div class=“line-container” id=“Leopoldus.7”>
      <div class=“line-character”>
Leopoldus
      </div>
Omnibus omnīnō.
      </div>

    <div class=“line-container” id=“Sevērus.8”>
      <div class=“line-character”>
Sevērus
      </div>
Ipse in hāc fābulā māllem dūrissimī mīlitis aut carnificis persōnam gerere quam ipsīus Chrīstī; nam tametsī, ut conicere possum, rēs fictē repraesentābitur, sīc tamen abīre nōn potest, quīn is, quī Chrīstum refert, multās interim molestiās in sē recipere cōgātur.
      </div>

    <div class=“line-container” id=“Leopoldus.9”>
      <div class=“line-character”>
Leopoldus
      </div>
Et ipse in hāc fābulā spectātor esse mālō quam āctor, utcumque rēs interim agātur sēria.
      </div>

    <div class="dialogue-title">
DIALOGUS XXXIII. Basilius et Gregōrius dē corōnīs gestandīs dēque eārum variō genere colloquuntur.
      </div>

    <div class="personae">
Persōnae
Basilius, Gregōrius
      </div>

    <div class=“line-container” id=“Basilius.1”>
      <div class=“line-character”>
Basilius
      </div>
Unde tū tē prōripis, Gregorī? Aut ubi hanc corōnam rosāceam es nactus?
      </div>

    <div class=“line-container” id=“Gregōrius.2”>
      <div class=“line-character”>
Gregōrius
      </div>
Ē forō vēnī, mī Basilī, ubi sertum hōc nummō mihi coemī.
      </div>

    <div class=“line-container” id=“Basilius.3”>
      <div class=“line-character”>
Basilius
      </div>
At in quem ūsum?
      </div>

    <div class=“line-container” id=“Gregōrius.4”>
      <div class=“line-character”>
Gregōrius
      </div>
Animus est eam corōnam capitī impositam gestāre. Nōnne vīle tibi vidētur tot rosās ūnicō nummulō parārī?
      </div>

    <div class=“line-container” id=“Basilius.5”>
      <div class=“line-character”>
Basilius
      </div>
Et tē tantum asinum nōn pudet puerōrum rītū corōnātum incēdere?
      </div>

    <div class=“line-container” id=“Gregōrius.6”>
      <div class=“line-character”>
Gregōrius
      </div>
Pudēret? Grandēs nātū et cānī etiam hīc gerunt.
      </div>

    <div class=“line-container” id=“Basilius.7”>
      <div class=“line-character”>
Basilius
      </div>
Nihilō ergō sunt graviōrēs; forsan hunc mōrem ā Graecōrum mollitiē sūmpsērunt, quōs apud Homērum subinde καρηκομόωϝτας audiō dīcī.
      </div>

    <div class=“line-container” id=“Gregōrius.8”>
      <div class=“line-character”>
Gregōrius
      </div>
Unde sūmpserint, equidem nesciō; hoc sciō, quod gestant.
      </div>

    <div class=“line-container” id=“Basilius.9”>
      <div class=“line-character”>
Basilius
      </div>
Num sōlās rosāceās gerunt an et violāceās pariter et līliāceās aut etiam rosmarīnō vel amāracō intertextās?
      </div>

    <div class=“line-container” id=“Gregōrius.10”>
      <div class=“line-character”>
Gregōrius
      </div>
Omnīs generis flōrēs atque adorāmenta concinnant.
      </div>

    <div class=“line-container” id=“Basilius.11”>
      <div class=“line-character”>
Basilius
      </div>
Faciant, ut lubet; ego nihilī pendō istās nūgās: tantum abest, ut pretiō emere velim. Quodsī pecūnia superesset, vernum būtȳrum emere mālim; hoc enim in alimentum cēderet, cum sertōrum, sī odōrem excipiās, nūllus plānē sit ūsus.
      </div>

    <div class="dialogue-title">
DIALOGUS XXXIV. Raphael et Servātius dē fēriīs dīvī Urbānī cōnfābulantur.
      </div>

    <div class="personae">
Persōnae
Raphael, Servātius
      </div>

    <div class=“line-container” id=“Raphael.1”>
      <div class=“line-character”>
Raphael
      </div>
Utinam ālās mihi sūmere licēret, ut hinc domum āvolāre possem! Etenim nimis quam cupiō crāstinum diem in patriā trānsigere: quam facultātem magnō emere nōn recūsārem.
      </div>

    <div class=“line-container” id=“Servātius.2”>
      <div class=“line-character”>
Servātius
      </div>
Quid hic sibi vult? Tū tē homine exūtō in volucrem mūtam vīs dēgenerāre? Aut quid novī accidit, quod tam repentīnum tuum iter postulet?
      </div>

    <div class=“line-container” id=“Raphael.3”>
      <div class=“line-character”>
Raphael
      </div>
Rogās? Nescīs crās fēriās agī dīvī Urbānī?
      </div>

    <div class=“line-container” id=“Servātius.4”>
      <div class=“line-character”>
Servātius
      </div>
Novī; sed quid tum?
      </div>

    <div class=“line-container” id=“Raphael.5”>
      <div class=“line-character”>
Raphael
      </div>
Hunc dīvum eōdem paene rītū et iīsdem caeremōniīs colunt nostrātēs, quibus ethnicī ōlim Bacchum, ut quae illīs erant Bacchānālia, nōbīs paene sint Urbanālia.
      </div>

    <div class=“line-container” id=“Servātius.6”>
      <div class=“line-character”>
Servātius
      </div>
At in quem ūsum faciunt haec Chrīstiānī?
      </div>

    <div class=“line-container” id=“Raphael.7”>
      <div class=“line-character”>
Raphael
      </div>
Putant hōc dīvō sīc plācātō fēlīcius prōvenīre ūvās.
      </div>

    <div class=“line-container” id=“Servātius.8”>
      <div class=“line-character”>
Servātius
      </div>
Ō stolidōs hominēs, quī sānctōrum nūmina crāpulīs ac compōtātiōnibus dēmerērī sē crēdunt, cum illī abstinentiā et sōbrietāte prīncipī Deō placuerint.
      </div>

    <div class="dialogue-title">
DIALOGUS XXXV ET ULTIMUS. Cornēlius et Gulielmus dē commodīs ac molestiīs variōrum temporum dissērunt.
      </div>

    <div class="personae">
Persōnae
Cornēlius, Gulielmus
      </div>

    <div class=“line-container” id=“Cornēlius.1”>
      <div class=“line-character”>
Cornēlius
      </div>
Ut nihil est usque ex omnī parte fēlīx!
      </div>

    <div class=“line-container” id=“Gulielmus.2”>
      <div class=“line-character”>
Gulielmus
      </div>
Quid stomachāris tēcum, mī Cornēlī?
      </div>

    <div class=“line-container” id=“Cornēlius.3”>
      <div class=“line-character”>
Cornēlius
      </div>
Nōn iūre stomachor, quī mē tot malīs in hōc immundō mundō obnoxium experior?
      </div>

    <div class=“line-container” id=“Gulielmus.4”>
      <div class=“line-character”>
Gulielmus
      </div>
Quid est, dē quō praeter cēterōs adeō querī possīs, nisi forte paupertātem in iūs vocās?
      </div>

    <div class=“line-container” id=“Cornēlius.5”>
      <div class=“line-character”>
Cornēlius
      </div>
Quasi hoc sōlum sit malum, etiamsī gravissimum; vidēs et, opīnor, sentīs, ut nihil nōn sit adversum. Hībernīs temporibus frīgore concutimur; nunc aestus et canīculae rabiēs nōs excruciat. Interdiū quidem ob annōnae cāritātem et nostram paupertātem famē ac sitī labōrāmus; ut taceam interim nusquam nōn culicēs et muscās nōbīs obvolantēs et corpusculum exsūgentēs; nocte vērō cum cīmicibus ac pūlicibus bellum gerimus. Ad haec miserōs exterrent iam fulgura, iam fulmina, iam tonitrua. Mox et autumnus sexcenta morbōrum genera effundet, nōnnunquam morbōrum omnium pestilentissimum pestem. Adde, quod huius temporis occāsiōne plērīque nostrī ōrdinis, dum stultī frīgidā lavāre volunt, in rapidīs et profundīs flūminibus capitis iactūram faciunt.
      </div>

    <div class=“line-container” id=“Gulielmus.6”>
      <div class=“line-character”>
Gulielmus
      </div>
At tū nātūrae parum grātus incommoda quidem, quae sēcum adferunt aestīvī mēnsēs, accūrātē recēnsēs, commodā vērō, quae simul praestat, praeteris.
      </div>

    <div class=“line-container” id=“Cornēlius.7”>
      <div class=“line-character”>
Cornēlius
      </div>
Quae ea sunt, quaesō?
      </div>

    <div class=“line-container” id=“Gulielmus.8”>
      <div class=“line-character”>
Gulielmus
      </div>
Rogās? Prīmum nec igne nec vestibus admodum est opus, deinde tempus hoc tot frūgum genera dōnat: silīginem, trīticum, hordeum, tot legūmina, fabās, pīsa, viciās, tot pōma, pira, prūna, mespila, nucēs, iūglandēs, avellānās, castaneās mollēs, racēmōs, super omnia vērō dulcissimum mustum. An haec parva tibi videntur aestātis et autumnī mūnera? Vidēris mihi ex eōrum esse grege, dē quibus Seneca ēleganter dīxit: Nēmō beneficia in calendārium scrībit. Postrēmō cōgitandum semper est sīc placuisse nātūrae conditōrī Deō, ut in hōc mundō nihil sit hominibus omnī ex parte beātum, quō vidēlicet ex hīs mundī perturbātiōnibus ad aliam patriam aspīrēmus.
      </div>

    <div class="dialogue-title">
DIALOGUS X. Phaedrus et aetāte et ērudītiōne maior cum frātre suō Iōanne loquitur.
Erster Anhang. Zusatze der Ausgabe von 1520: Dē relegendā praelēctiōne, dē ēdiscendō dēque ēnotandīs ex auctōribus loquendī fōrmulīs.
      </div>

    <div class="personae">
Persōnae
Phaedrus, Iōannēs
      </div>

    <div class=“line-container” id=“Phaedrus.1”>
      <div class=“line-character”>
Phaedrus
      </div>
Quid tū ōtiōsus hic dēsidēs et nōn potius praelēctiōnem modo audītam relegis?
      </div>

    <div class=“line-container” id=“Iōannēs.2”>
      <div class=“line-character”>
Iōannēs
      </div>
Relegī atque adeō bis terve.
      </div>

    <div class=“line-container” id=“Phaedrus.3”>
      <div class=“line-character”>
Phaedrus
      </div>
At fortasse nōn satis accūrātē.
      </div>

    <div class=“line-container” id=“Iōannēs.4”>
      <div class=“line-character”>
Iōannēs
      </div>
Accūrātissimē, ut tōtam etiam memoriā complectar.
      </div>

    <div class=“line-container” id=“Phaedrus.5”>
      <div class=“line-character”>
Phaedrus
      </div>
An tuō tē officiō satis perfūnctum crēdis, sī memoriā tantum teneās et psittacī mōre verba nōn intellēcta praeceptōrī reddās?
      </div>

    <div class=“line-container” id=“Iōannēs.6”>
      <div class=“line-character”>
Iōannēs
      </div>
Quīn intellegō omnia.
      </div>

    <div class=“line-container” id=“Phaedrus.7”>
      <div class=“line-character”>
Phaedrus
      </div>
Hui, omnia? Vidē quid dicās.
      </div>

    <div class=“line-container” id=“Iōannēs.8”>
      <div class=“line-character”>
Iōannēs
      </div>
Omnia, inquam, ut maximē tibi videātur incrēdibile; atque id ut crēdās facilius, līberum tibi est singula, quae ad modo audītam praelēctiōnem attinent, ex mē perquīrere.
      </div>

    <div class=“line-container” id=“Phaedrus.9”>
      <div class=“line-character”>
Phaedrus
      </div>
Singula persequī in praesentiā nōn est ōtium; hoc tantum quaerō: prīmum, an tōtam auctōris sententiam ex praeceptōris interpretātiōne sīs assecūtus et quā quidque ratiōne quōve cōnsiliō sit dictum, intellegās; deinde, singulāsne clausulās expenderīs, vidēlicet sī quam habeant sententiam īnsignem, sī quod prōverbium, sī quod σχῆμα, sī quem tropum, sī quem colōrem rhētoricum, sī quem locum dialecticum, sī quās venustē loquendī fōrmulās: quae omnia ēnotāre operae pretium est, partim ut sit in prōmptū semper, quō mōrēs nostrōs pariter et aliēnōs corrigāmus, partim ut ex idōneīs scrīptōribus suppetant rēctē loquendī scrībendīque exempla, ad quae crassissima illa hodiē barbarissantium loquendī cōnsuētūdine posthabitā ōrātiōnem nostram compōnere queāmus; postrēmō, sī quod dictum antīquē, sī quod novē, quod loquendō, sī quod parum Chrīstiānē, quod vīvendō exprimere nōn conveniat. Haec magister tuus, vir nōn sōlum doctus, sed et prūdēns, inter praelegendum dīligenter admonēre solet, et ipse eiusmodī, cum id aetātis eram, in scholīs nōn ōscitanter excepta domum regressus partim memoriae, partim chartīs, fīdīs memoriae cūstōdibus, commendābam. Sēnsī namque hāc dīligentiā mē vehementer prōficere. Quodsī frātris vestīgiīs īnsisterēs īdemque facerēs, iam certē nōn hic, sed librīs adsidērēs.
      </div>

    <div class=“line-container” id=“Iōannēs.10”>
      <div class=“line-character”>
Iōannēs
      </div>
Nimis multa in puerō requīris. Equidem, ut quod vērum est tibi respondeam, in hīs, quae tū monēs expendenda, plērīque omnēs sumus neglegentiōrēs, nīmīrum contentī singulārum dictiōnum, quae in contextū reperiantur, respectum habuisse, vidēlicet quam ex octo ōrātiōnis partibus habeant prō genere, quae sint accidentia, cuius generis, simplicia sint an composita, in quam cadant dēclīnātiōnem, item quae partium sit inter sēsē cōnstrūctiō.
      </div>

    <div class=“line-container” id=“Phaedrus.11”>
      <div class=“line-character”>
Phaedrus
      </div>
Rēctē; sed et illa nōn oportet neglegere. Aliōquī nōn videō, quid referat Terentium, Cicerōnem, Vergilium et similēs tantā cūrā sine fīne tractārī, sī nōn inde aliquid, quod vel ad rēctē vīvendī ratiōnem vel dīcendī facultātem faciat, cōnsequāmur. Ipse certē eam lēctiōnem, ex quā audītōrum imitātiōnī nihil accēdit, nūllam putō. Tantum abest, ut istōs probem, quī scrīptōrum sēnsū exposuisse utrumque contentī nūllam imitandī viam discipulīs commōnstrant. Tū vērō quandō praeceptōrem nactus es doctum et fīdum, fac eius tum doctrīnae, tum fideī dīligentiā tuā respondeās.
      </div>

    <div class=“line-container” id=“Iōannēs.12”>
      <div class=“line-character”>
Iōannēs
      </div>
Dabō operam sēdulō, nē, quod ad hanc rem attinet, iūre mē posthāc obiūrgāre queās. Sed iam XII. hōrae signum audītur, quārē hinc ōcius in lūdum contendam.

    <div class="dialogue-title">
DIALOGUS XXXVII ET ULTIMUS. Pandulphus, Lūdīmagistrī magister, Hierōnymus scholasticus, et Lūdīmagister cōnsultant, in quam potissimum acadēmiam studiōsō sit commigrandum.
      </div>

    <div class="personae">
Persōnae
Pandulphus, Lūdīmagistrī minister, Hierōnymus scholasticus, Lūdīmagister
      </div>

    <div class=“line-container” id=“Pandulphus.1”>
      <div class=“line-character”>
Pandulphus
      </div>
Quid tū hoc ante ōstium, Hierōnyme, aut quid hīc tibi negōtiī est?
      </div>

    <div class=“line-container” id=“Hierōnymus.2”>
      <div class=“line-character”>
Hierōnymus
      </div>
Lūdīmagistrum convenīre volēbam. Sed pulsāre cūnctābar veritus, nē intempestīvē fortasse venīrem; quārē tē prō veterī nostrā cōnsuētūdine rogō, ut hic mē adstāre significēs.
      </div>

    <div class=“line-container” id=“Pandulphus.3”>
      <div class=“line-character”>
Pandulphus
      </div>
Faciam; tū hīc tantisper morāre, dum quid rērum sit, hūc renūntiō. --Here, quod iniūnxerās, dīligenter est cūrātum.
      </div>

    <div class=“line-container” id=“Lūdīmagister.4”>
      <div class=“line-character”>
Lūdīmagister
      </div>
Bene factum. At quī is est, quīcum prō foribus fābulantem tē audīvī?
      </div>

    <div class=“line-container” id=“Pandulphus.5”>
      <div class=“line-character”>
Pandulphus
      </div>
Scholasticus quīdam, nōmine Hierōnymus, tibi familiāriter nōtus, quī tē, sī modo tempestīvum est, cōram alloquī cupit.
      </div>

    <div class=“line-container” id=“Lūdīmagister.6”>
      <div class=“line-character”>
Lūdīmagister
      </div>
Intrōmittātur; iam nunc, quid velit, coniciō.
      </div>

    <div class=“line-container” id=“Hierōnymus.7”>
      <div class=“line-character”>
Hierōnymus
      </div>
Salvē, hūmānissimē praeceptor.
      </div>

    <div class=“line-container” id=“Lūdīmagister.8”>
      <div class=“line-character”>
Lūdīmagister
      </div>
Et tū salvus sīs, optimē adulēscēns. Sed quid est, quod mē velīs?
      </div>

    <div class=“line-container” id=“Hierōnymus.9”>
      <div class=“line-character”>
Hierōnymus
      </div>
Paucīs dīcam. Quia iam biennium tē in hōc lūdō docentem audīvī, utriusque litterātūrae prīma rudīmenta tuā ope utcumque percēpī; hortātur nunc mē tum parēns tum etiam haec mea aetās mātūrior, ut hinc in acadēmiam aliquam ad ūberiōrem ingeniī cultum capiendum mē cōnferam. Hoc ut fēlīcius faciam, tuō cōnsiliō opus est ; nam inter tot, ut vocant, ūniversitātēs, quot iam ōlim sunt īnstitūtae et hodiē passim novae exoriuntur, mihi eiusmodī rērum ignārō difficile plānē est eius, quae omnium sit īnstrūctissima et meīs studiīs accommodātissima, dēlēctum habēre.
      </div>

    <div class=“line-container” id=“Lūdīmagister.10”>
      <div class=“line-character”>
Lūdīmagister
      </div>
Prūdenter hīc dēlīberās, Hieronyme. Sunt acadēmiae idque in Germāniā, quās vehementer probem, sunt item, quās cupiam vel omnīnō nōn esse vel in tōtum immūtārī. Vt enim in rē mīlitārī dūcī dux et mīlitī mīles, ut in rē pūblicā senātor senātōrī et cīvī cīvis, artifex artificī, ut dēnique homō hominī, sīc schola scholae, doctor doctōrī, magister magistrō praestat. Quod discrīmen quī nōn advertit, operam et oleum, ut aiunt, plērumque perdit. Atque ut certum aliquid, quod hīc sequāris, habeās, in hāc dēlīberātiōne spectandum erit, nōn quae magnificīs aedificiīs, tametsī et haec decōrīs aliquid addunt, sed optimīs omnis generis praeceptōribus sit īnstrūctissima. Prīmum, quae trium linguārum professōrēs habeat et doctōs et bonōs, hoc ut velint, illud ut possint rēctē docēre, siquidem Latīnam, Graecam et Hebraicam linguās in Chrīstiānōrum scholīs docērī pontificiae lēgēs iubent et veterum theologōrum exempla suādent ac dēnique Chrīstiānae reī pūblicae ūsūs exigit. Habeat dēnique theologōs, sī nōn plūrēs, ūnum saltem aut alterum cum scrīptūrārum intellegentiā tum vītae sānctimōniā ēgregiē probātōs. Tum iūreperītōs nōn minus prūdentiā quam et fācundiā laudātōs. Ad haec medicōs, quōs nātūrālium rērum profunda cognitiō et cūrandī fidēs perspecta commendet. Postrēmō philosophōs, nōn quī sophisticam rixandī pertināciam ex ineptīs barbarōrum commentāriīs inculcent, sed quī philosophandō Platōnis maiestātem, acūmen Aristotelis, Theophrastī ēloquentiam proximē referant. Quamquam autem gymnasium eiusmodī minōris negōtiī est dēscrībere quam usquam invenīre, ad praescrīptam tamen imāginem utcumque accēdunt hīc in vīcīnō sitae, Lipsiā et Wittenbergā. Nec Erphurdia cuīquam est aspernanda ut nec Basilēa. Super omnēs vērō trium linguārum professiōne flōret Lovānium, schola vel hōc nōmine omnium fēlīcissima, quod magnum illum et sapientiae et ēloquentiae prīncipem habet Erasmum. Et summum illud ecclēsiasticae dignitātis ōrnāmentum, Albertus cardinālis, magnum quiddam Moguntiae suae mōlītur; quod sī prōcesserit, erit, quō sē Germānia exterīs hominibus vēnditet. Porrō illud imprīmīs tibi cavendum, nē ad sublīmēs illās professiōnēs quās vocant illōtīs, ut aiunt, pedibus irrumpās, quīn modīs omnibus cūrandum, ut utriusque litterātūrae mediocrī cognitiōne praeparātus accēdās. Sīc enim futūrum, ut in disciplīnīs hīs graviōribus citius et facilius, quō tendis, perveniās et rēctum in rēbus omnibus iūdicium cōnsequāris. Hoc quī caret, frūstrā sē aliquid fēlīciter discere spērābit.
      </div>

    <div class=“line-container” id=“Hierōnymus.11”>
      <div class=“line-character”>
Hierōnymus
      </div>
At in eiusmodī scholīs receptum audiō, ut scholasticōrum quisque praeceptōrem quempiam sibi dēligat, quō familiāriter ūtātur nōn tantum ad litterārum studia, sed et fōrmandōs mōrēs. Hīc quid mihi faciundum suādēs?
      </div>

    <div class=“line-container” id=“Lūdīmagister.12”>
      <div class=“line-character”>
Lūdīmagister
      </div>
Quid aliud quam ut, antequam tē alicui in disciplīnam dēdās, dīvitum istōrum dēliciās imitēris, quī cum multa vīnī dōlia in cellīs habeant reposita, nōn statim ē quōvīs bibunt, sed pȳtissandō omnibus ex ōrdine dēgustātīs quod firmissimum fuerit et suāvissimum hoc dēmum in palātī suī ūsum relinunt. Quīn ergō et tū cum ex aliīs scīscitārīs tum multōs eximiōs eiusdem professiōnis doctōrēs audiendō explōrās ipse, cui potissimum ingeniī tuī solum rēctissimē excolendum locēs. Tametsī sunt et aliae coniectūrae, quibus in hōc ūtī possīs, ut sī cui suae lūcubrātiōnēs īnsignem peperēre fāmam, sī quem ērudītōrum calculī aliquot probent, sī cui ab aliīs eiusdem Mūsae aemulīs īnsignītē invideātur, sī quem vel iūdicium prīncipis vel reī pūblicae cōnsēnsus ā contemptū vindicet, sī cui magna sit lēctissimōrum iuvenum frequentia, sī quī discipulōs aliquot ēgregiē doctōs reddiderit, dēnique sī quī Pȳthagorae exemplō nōn quemque statim in disciplīnam suam recipiat et aliīs plūra ac meliōra plūrīs quoque doceat. Cave enim committās ad quemquam tē alliciat sūmptūs vīlitās aut ā quōquam dēterreat impēnsae magnitūdō. Quandō ferē fit, ut quī docent parvō parva, quī magnō magna quoque doceant. Hīs indiciīs sī prūdenter ūtēris, vix unquam tibi impōnet quisquam. Cētera rērum ūsus, optimus magister, aetātis prōgressū tē facile ēdocēbit.
      </div>

    <div class=“line-container” id=“Hierōnymus.13”>
      <div class=“line-character”>
Hierōnymus
      </div>
Sat est. Quod restat: prō salūbrī adeō cōnsiliō grātiās tibi immortālēs tuus agit Hierōnymus, sī quandō dabitur facultās, ēgregiē quoque relātūrus.
      </div>

    <div class=“line-container” id=“Lūdīmagister.14”>
      <div class=“line-character”>
Lūdīmagister
      </div>
Nihil addubitō. Tū, quod tibi fēlīx ac faustum sit, ad bonārum artium mercātūram proficīscere!
      </div>

    <div class="postscrīptum">
Praeceptiuncula dē tempore studiīs impartiendō ā Petrō Mosellānō adulēscentulīs disciplīnae suae commissīs trādita.
Christophorus ā Carlebicz, Petrī Mosellānī discipulus, lēctōrī salūtem.
Nimiō paene studiō ōlim, lēctor candide, et animī ārdōre Petrō Mosellānō, praeceptōrī nostrō, iūstīs dē causīs mortālium omnium cārissimō, extorsimus condiscipulī meī et ego brevem hanc quidem in speciē, sed tamen, sīcuti ipse legēns facile experiere, permulta in sē complectentem dē tempore ratiōne certā optimārum rērum studiīs distribuendō praeceptiōnem. Eam cum apud mē complūrēs, quōs acadēmia haec illūstris alit, studiōsī cōnspexissent, in diēs ferē eius reī dēscrībendae negōtium mihi exhibēbant. Ego vērō ut semel hāc sollicitantium molestiā dēfungar, quod prīvātim mihi et studiōrum meōrum aequālibus meīs praescrīptum fuerat, omnibus in ūniversum studiōsīs impartīrī cōnstituī. Tametsī satis sciō parvam mē grātiam inīre apud praeceptōrem, quī hās sīcuti appāret puerīlēs nūgās nōn in hōc scrīpsit, ut ederentur, sed ut nōbīs prō suō officiō domī cōnsuleret. Tuum ergō erit, iuvenis, quicquid hoc est, dummodo frūgī et alicuius pretiī est, bonī aequīque cōnsulere et. nostram adversum tē voluntātem et studium amīcē amplectī. Bene valē. Datum Lipsiae Īdibus Septembribus annō restitūtae salūtīs MDXXI.


P. Mosellānus discipulīs suīs salūtem.

Prīncipiō etiam atque etiam cūrandum est, nē quid tempus nōbīs seu nōn advertentibus ēlabātur, vidēlicet quod nec studiīs nec vītae honestātī nec valētūdinī cūrandae impendātur. Quamobrem ut certa tibi omnium ratiō cōnstet, diem in vīgintī quattuor hōrās distractam cōgitā. Quārum prīma pars studiīs, altera cīvīlitātī ac valētūdinī, tertia somnō danda erit. Hoc commodē fīet, sī ā nōnā vespertīnā ad quārtam usque mātūtīnam somnō recreātus lentē exsurgās, ante nīmīrum tōtō corpore palmīs, capite vērō et unguibus lēniter perfrictō. Nam hāc ratiōne noxiīs vapōribus exitūs per occultōs membrōrum meātus parātur. Hinc manūs, oculī, lingua etiam ā sordibus abluantur. Pectātur capillus idque accūrātius pectine aliquotiēns ā fronte in occipitium ductō. Post sī eius cōnsuētūdō quōquō modō indūcī potest, dēicienda ventris et item per spūtum et nārēs capitis excrēmenta. Nam et perpetuum studiōrum tenōrem cōnservandum nihil tam condūcit quam corpus ab inūtilibus oneribus, quantum licet, semper levātum habēre. Mox precātiōne piā tē tuaque studia omnia Chrīstō commendā atque ut ille cōnātus tuōs dīrigat ōra. Hīs omnibus spatium inter quārtam et quīntam iniectum faciet satis. Habēs dē tertiā diēī parte somnō impendenda.
Nunc dē secundā. Nam ā quīntā ad nōnam quattuor sunt hōrae. Quod tempus tōtum studiīs dēbētur. Sed quid quāque hōrā tibi vel domī discendum vel foris ā praeceptōre audiendum sit, singillātim praescrībī nōn potest, proptereā quod eiusmodī occāsiōnum magna est vicissitūdō, ut quā hōrā modo audīre convenit, aliās magis appāreat cōnsultum domī discere. Proinde hanc dispēnsandārum hōrārum ratiōnem sibi quisque prō suī commoditāte ineat ut et eārum, quae ā prandiō studiīs dabuntur, ā duodecimā vidēlicet eius spatiī quod suppetit ad quārtam usque. Equidem cum id aetātis essem, et hoc servābam: antemerīdiānum tempus vel graviōribus vel Graecīs litterīs, postmerīdiānum leviōribus et Latīnīs dabam. Atque hic tenor prō temporis ratiōne erit immūtandus nōnnihil, nīmīrum sī quandō indictō ieiūniō prandium in ūndecimam prōrogātur. Porrō quod ad praeceptōrem attinet, satis est, sī doctum et fīdum bīnās aut ut plūrimum ternās audiās hōrās. Neque enim unquam ad solidam eruditōnis frūgem perveniunt, quī suīs ipsōrum ingeniīs et propriā industriā diffīsī tōtōs diēs ex praeceptōrum doctrīnā pendent. Sterilēscit sānē ingeniī hūmānī solum, nisi suā ipsīus exercitātiōne cotīdiē excōlātur. Attamen nōlim haec sīc accipiās, quasi displiceat, sī quis per occāsiōnem etiam plūs temporis praeceptōrī vacet. Occāsiō enim magnae commoditātis, cum sē offert, semper est retinenda, āmittenda nunquam. Quandō legere nōbīs licet semper, audīre nōn semper. Illud imprīmīs cūrandum, quō cotīdiē ut minimum hōrae spatium exercendō stilō tribuātur. Eius ratiōnem cuique suae vīrēs suusque prōfectus facile dictābunt, Meditētur alius epistulam, alius ex Graecīs Latīna faciat, alius ad praescrīptum rhētoricum dēclāmet, licēbit et variī generis carmine lūdās aut ratiōcinātiōnem aliquam ad dialecticōrum rēgulās exigās aut quod versū ligātum est solūtā ōrātiōne reddās. Nam lātissimē patet stilī ūsus.

Restat tertia pars itidem octo hōrās complexa. Eās impendē dē studiīs amīcōrum, sodālium et aequālium, ut partim absentibus scrībās, sī quid eōs scīre velīs, partim inambulēs, partim ērudītis et honestīs fabulīs tē oblectēs, partim cum aequālibus cōnflīctāns prōfectūs tuī perīculum faciās. Quamquam simul et inambulāre et fābulārī et disputāre licet, ita ut nūllum sit tempus tam occupātum, ex quō nōn aliquem frūctum dēcerpere queat vērē studiōsus. Mīrificē autem prōfuerit, quantum licet, praeceptōrī doctō semper haerēre, eum semper, quōquō ierit, comitārī, semper domī vel sēcum vel apud amīcōs dē variīs rēbus loquentem audīre, in summā: praeceptōre nōn minus familiāriter quam reverenter ūtī; familiāritās praestābit, nē quid tē cēlet, reverentia, nē sē neglegī ā tē seu ingrātō suspicāns aliquid dē suō ergā tē affectū imminuat.

Lipsiae in aedibus Valentīnī Schumann mēnsē Septembrī annō dominī MDXXI.


Mosellānus, Petrus, 1493-1524. Paedologia Petrī Mosellānī Protegēnsis in puerōrum ūsum cōnscrīpta. Ed. Hrsg. vōn Hermann Michel. Berlin. Weidmann. 1906.
      </div>